# language_name:        Paama
# Closest ISO 639-3:    pma
# year_short:           2011
# year_long:            Not available
# title:                Paama Bible<br>Portions of the Holy Bible in the Paama Language of Vanuatu
# URL:                  http://bible.cloud/bible/content/texts/PMAWBT/index.html
# copyright_short:      © 2011 Wycliffe Bible Translators, Inc.
# copyright_long:       © Wycliffe Bible Translators, Inc. All rights reserved.<br>This translation text is made available to you under the terms of the Creative Commons License: Attribution-Noncommercial-No Derivative Works. (http://creativecommons.org/licenses/by-nc-nd/3.0/). In addition, you have permission to port the text to different file formats, as long as you do not change any of the text or punctuation of the Bible. You may share, copy, distribute, transmit, and extract portions or quotations from this work, provided that you include the above copyright information: You must give Attribution to the work.You do not sell this work for a profit.You do not make any derivative works that change any of the actual words or punctuation of the Scriptures. Permissions beyond the scope of this license may be available if you contact us with your request.
01001001	En avong mulamu , Ahi mumon out nesa ka out netan .
01001002	En avong enek , out netan vi heite hon , tounah tovuol ien . Atas vil koe out vasi , ka out vi mankoli . Ka ninin onen Ahi mul nesa en atas .
01001003	En avong enek , Ahi viteni vit , “ ! Maen meneai vakistal ! ” Ka meneai kistal .
01001004	Ahi lesi keke meneai tahos , ka mumoni muka ran mankoli .
01001005	Meneai enek , kei ling isen vi ' Meneai ; ' ka mankoli , ling isen vi ' Vongien ' . Vongien va , meneai mai - koanek vi avong tai .
01001006	Evus , Ahi viteni vit , “ ! Maen mesaiuai tai vatiti vas atas vakeka out valu ! ”
01001007	Ka kistal suval koa viteni . En sakien koanek , Ahi mumon mesaiuai tai ka lingi luhu en atas koa mul netan ka oai koa mul nesa en mahmah keil .
01001008	Ka mesaiuai enek , ling isen vi ' Teilang ' . Vongien va , meneai mai - koanek vi avong elu .
01001009	Evus , Ahi viteni vit , “ Maen atas koa mul netan vamai en out vatas , ka atan hemai hekikistal rani . ” Ka kistal suval koa viteni .
01001010	Atan , kei ling isen vi ' Atan ' , ka atas koa mai out tas , ling isen vi ' Atas ' . Ka Ahi lesi keke lutahos .
01001011	Evus , kei viteni vit , “ Maen out netan valing tounah keil vamoul ien : koakeil iling utite , koakeil iling aneite , ka koakeil ison heite koa utite mul ien . ” Ka kistal suval koa viteni .
01001012	Sakini , out netan vitehiteh en tounah houlu tateisav . Ka Ahi lesi keke atahos .
01001013	Vongien va , meneai mai - koanek vi avong etel .
01001014	Evus , Ahi viteni vit , “ Maen tounah keil koa aritin ikistal en teilang avoumon meneai hersuvaltei vongien . Itie lat avong keil ka sua keil , ka itie lati mun avong mal ten tounah keil ikistal ien .
01001015	Keil ititin en teilang ka isan meneai ka maim hemita en out netan . ” Ka kistal suval koa viteni .
01001016	Sakini , Ahi mumon marmari laet elu : meteiai koa keih van en meneai , ka avati koa merau vatitin en vongien . Ka kei mumon hitu keil emun koa vilahil .
01001017	Kei ling keil en teilang avatitin va mita en out netan ,
01001018	tai koa mukan en meneai , ka tai en vongien keke avong keilu enek luheteisav . Ahi lesi keke lutahos .
01001019	Vongien va , meneai mai - koanek vi avong ehat .
01001020	Evus , Ahi viteni vit , “ Maen tounah keil koa amoul ihilelau en atas . Ka maen aman keil ihilelau en teilang . ”
01001021	Sakini , Ahi mumon mari mesau keil ten atas ka tounah sav emun keil koa amoul amul ien . Kei mumon aman tateisav emun keil koa amuka . Ahi lesi keke atahos .
01001022	Kei san tokolkatien onen min keil , viteni min koakeil amul en atas vit , “ Mihehas hehi houlu ka hesakin atas hehilelau en kami . ” Ka min aman keil viteni vit , “ Kami mun , mihehas hehi houlu ka hesakin out netan hehilelau en kami . ”
01001023	Ka vongien va , meneai mai - koanek vi avong elim .
01001024	Evus , Ahi viteni vit , “ Maen tounah vasi koa moul keil ikikistal en out netan : koakeil amah , ka koakeil ten eivorohus ; koakeil amarite , ka koakeil avi havipi . ” Ka mai kistal suval koa viteni .
01001025	Sakini , Ahi mumon keil vasi , ka lesi keke atahos .
01001026	Evus , Ahi viteni vit , “ Ekek , tovoumon meatin koa hesuval iatel . Ka tounah sav keil ten out netan hel en hen : mesau keil ka aman keil ; tirendan keil koa amah ka koakeil ten eivorohus ; koakeil amarite , ka koakeil avi havipi . ”
01001027	Sakini , Ahi mumon meatin , mumoni suval kei enges . Tai mumoni vi meahos , ka tamun , mumoni vi ahin .
01001028	Ka kei san tokolkatien onen min keilu ka viteni vit , “ Milhekur titamil keil ihi houlu ka milhesakin keil ihilelau en out netan . Ka niling tounah keil koa moul en out netan hel en hemil : mesau keil ten atas , aman keil koa amuka en teilang , ka tounah sav emun koa amul en out netan .
01001029	? Millesi ? En out netan , namumon tounah tateisav avitehiteh : koakeil aling utite , koakeil aling aneite , ka koakeil ason heite . Keil vasi taanian .
01001030	Ka min tounah sav keil koa amoul en out netan , nasan oumunai ka ouai keil iani . Nasani min tirendan keil ten out netan ka aman keil amuka en teilang : koakeil amarite ka koakeil avi havipi . ” Ka kistal suval koa viteni .
01001031	Ahi les tounah vasi koa kei mumoni keke atahos imok . Vongien va , meneai mai - koanek vi avong ahetai .
01002001	En sakien enek , Ahi mum vasi out nesa , out netan , ka tounah vasi keil koa amul ien en avong ahetai (6) .
01002002	Ka en avong koa oulu (7) , kei museh ran umen onen .
01002003	Sakini , kei ling koe avong oulu (7) vi votut . Veni en avong enek , asa koa mumoni en out netan evus ka kei museh en umen onen .
01002004	Koanik vi tunien usil asa kur out en avong Iahova mumon out nesa ka out netan . En avong koa Iahova mumoni ,
01002005	vatiai keil tovuol veah ka utiai mun rovitehitetei veah en out netan veni Iahova rosakintei ous vous . Ka meatin keil tovuol veah avoum revi atan .
01002006	Ka en avong enek , tilep kistal ran atan ka kas vasi out netan .
01002007	Evus , Iahova kur hati atan tai ka mumon meatin eni . Mumoni evus , museh en eang onen ten moulien va en vulingasin , ka meatin moul mea .
01002008	En out koa ist , Iahova mumon mari ah tai en out koa avise en ' Iden ' . Ka en out enek , kei ling meatin koa mumoni mul ien .
01002009	Ka en ah koanek , Iahova sakin mormore vatiai tateisav vasi keil amoul ason heite tahos imok . Ka luhu en ah enek , vatiai elu lumul ien : tai koa heite teni kilea vasan moulien ten lisenges , ka tamun koa heite teni kilea vasan ileilien ten asa koa tahos ka asa koa tisa .
01002015	Evus , Iahova ling meatin en Ah Iden , voum en atan ka valosil kati .
01002016	Ka viteni mini vit , “ Keik kokilea kovan heiai vasi keil koa amul en ah ekok .
01002017	Ka vatiai tas koa kilea vasan ileilien ten asa koa tahos ka asa koa tisa navong kokan heite teni , vatiai enek konantei varei heite . Veni en hati avong koa kiani , kimat . ”
01002018	Evus , Iahova viteni vit , “ Rotahostei keke meatin vato sasen . Numon meatin tamun hekatauni , ka keilu luheto out hetas . ”
01002019	Sakini , tirendan vasi keil ka aman keil koa Iahova mumon keil tuai en atan , lah ruain keil umai ven meatin enek keke valesi ka valing ise . En sise enek , keil akur ise .
01002020	Mukonek , meatin enek ling isen aman vasi keil ka en tirendan keil emun . Ka rovotin etai koa vavinvin vato vatal mini ka vakatauni .
01002021	Sakini , Iahova mumon meatin meten mulong ka matil ravobong . Ka navong kei matil , kulat sin tai ten koun , ka mum revi aven eris .
01002022	En sin enek , mumon ahin eni , ka kuri va min meahos .
01002023	Ka navong meahos lesi vit , “ Anatin eli , koanek suval inau varei . Sin amumoni ran sik ; aven amumoni ran avek . Sakini , niling isen hehi ' ahin ' veni kei kistal ran meatin .
01002024	Ven koanek , meahos hemea ran tata ka mama onen , ka heapil hetal min ahin onen , ka keilu luhetas .
01002025	Ka meahos keilu ahin lukaka hon , ka lurmemoutei eni .
01003001	En Ah Iden , amot tai mul ien koa ongon kas mulin tirendan vasi keil koa Iahova mumoni . Kei mai ka vis ahin enek , “ ? Anatin keke Ahi viteni min kamil vit milherkantei heiai ten vatiai vasi koa mul ekok ? ”
01003002	Ka ahin vit risi mini vit , “ Melkilea melvan heiai vasi keil koa mul en ah ekek .
01003003	Ka vatte tas koa mul luhu keke Ahi vit koe vit melherkantei ka melhertokoltei . Veni munak melheani vuo melhetokoli , melhemat varei . ”
01003004	Ka amot vit risi , “ Koanik rovitei anatin . Milsakras milvamat .
01003005	Ahi viteni mukonek veni kilea keke munak milheani , ileilien onamil hemai hesuval kei , ka milheilea asa tahos ka asa tisa . ”
01003006	Evus , ahin lesi keke vatiai enek tahos imok , ka heite teni mun tahos taanian . Ka envati vasak visi vakur ileilien . Sakini kur heite koan ka kani . Evus , san koan min meatin onen , kei mun kani .
01003007	Hatte tas , rendemien onealu maluv ka lukileile , ka lulei kilea suk keke lukaka hon ka lumemou veni . Sakini , lulah ou fik keil , lupar ruaini ka lukav koe keilu eni .
01003008	En mendilah enek , luraengon Iahova mul retoun en ah . Navong luraengoni , luro suai en vatiai keil .
01003009	Ka Iahova vise meatin vit , “ ? Meatin ? ? Keik kave ? ”
01003010	Ka meatin vit risi mini vit , “ Naraengonuk koretoun en ah , ka nametau veni inau nakaka hon . Sakini , naro suai enuk . ”
01003011	Iahova visi vit , “ ? Isei viteni vit keik kovakaka hon ? ? Mukave ? ? Keik kokan heiai koa naviteni navit konantei ? ”
01003012	Ka meatin viteni vit , “ Ahin koa kolingi ro ral minau san heiai enek minau , nakani . ”
01003013	Ka Iahova vis ahin vit , “ ? Vensa komumoni mukok ? ” Ka kei viteni mini vit , “ Amot luvos nau , sakini nakani . ”
01003014	Evus , Iahova viteni min amot vit , “ Ven koa komumoni mukok , nisan mahien minuk kos en tirendan vasi keil ka tounah sav koa amoul . Mahien koa nasani minuk ekek : kosa hetokol keite ten moulien onom , en avong vasi keil , kikea en vangom ka vuli meas hel en ongom lises .
01003015	Numon keik hetal min ahin , tinomil heat kamil , ka titam ka titan ahin , tine mun heat keil . Titan keil ititi lin vatum , ka keik , kiat ale tanetan . ”
01003016	Ka Iahova viteni min ahin vit , “ Numon keik kilonge hetisa navong kikur titam , eisilum hemah hemariso . Avaseini kilong mahien , ka kiles kindem kat meatin onom , ka kei hehi avat minuk . ”
01003017	Ka Iahova viteni min meatin vit , “ Keik kolong ren ahin onom , ka korlong kattei nau . Kokan heiai koa naviteni minuk navit konantei . Ven asa koa komumoni , sesendaen hel en atan . Sakini , en avong vasi en moulien onom , keik kum hekeih keke kumon anien keil ikistal ien .
01003018	Oumunai tatisa hehi houlu hehitehiteh ien ka hesar koe anien am . Ka avong tei , kian anien enges ten eivorohus .
01003019	En avetin ten umen onom , kikur tounah taanian heha vis . . . kimat , ka kimai ris kihi atan . Veni keik , namumonuk en atan , ka kiha ris en atan . ”
01003020	Meatin koa mulamu , isen ' Adam ' koa aneite teni vi ' meatin ' . Ka en ahin onen , kei ling isen ' Iv ' koa aneite teni vi ' moulien ' veni kei vi mama onen meatin vasi keil koa amoul en out netan .
01003021	Ka Iahova mumon eisin omealu en hiliven tirendan ka sani min keilu lumusin koe keilu eni .
01003022	Lumusin evus , Iahova selus sasen vit , “ Ekek , meatin mai suval iatel keke lumai lukileile en asa tahos ka asa tisa . Mukonek , tehermaentei keilu luhekur heiai tamun ran vatiai koa kilea vasan moulien ten lisenges . Veni munak luheani , lusakras luvamat . ”
01003023	Sakini , Iahova sila lat keilu ran Ah Iden . Ka mumon keilu lumum en atan koa kei mumon keilu eni .
01003024	Kei sila lat keilu evus , ling angelo keil koa avise keil en ' Serub ' avalei kokoe meteau ten Ah Iden en usite koa ist . Ka Iahova ling naef koa ahang vilhili eni ka mul vilehiles val koe sise vaha en vatiai koa san moulien ten lisenges .
01004001	Evus , Adam ro ral min ahin onen ka kei meas en titiali tai . Avong muli , ka kur titiali tai ka ling isen vi ' Ken ' koa aneite teni vi ' nakuri ' veni viteni vit , “ Ven kataunien onen Iahova , inau nakur ehon tai . ”
01004002	Katau suk , Iv meas eris . Ka avong mai vinvin , kur titiali tamun , ka ling isen vi ' Ebel ' . Navong lumoul lumai lumarite , Ebel mai vi meatin koa mul lei kat sipsip keil , ka Ken mai vi meatin koa mum en ah .
01004003	Sua vahis muli ka en avong tai , Ken vit vasan ui umen onen min Iahova . Sakini lah anien tei koa luhi , ka sani vahi sanien votut onen ten masmasien min Iahova .
01004004	Evus , Ebel emun kur ui umen onen koa vi moeite ten sipsip tai esen , muasi mat , ka san usiven keil tetahos vahi sanien votut onen ten masmasien vina min Ahi . Ka Iahova lele tahos en Ebel ka sanien votut onen .
01004005	Ka en Ken ka sanien votut onen , lei seseini . Sakini , Ken tin tisa ka vurohien sakin nan langlango .
01004006	Evus , Iahova viteni min Ken vit , “ ? Vensa komul kovuroh mukonek ? ? Vensa nam langlango ?
01004007	Munak komumon sakien koa mal , kimai kimal en metok . Ka munak komumon sakien koa tisa , tisaen mul suai vapurunuk suval tirendan tisa tai . Tisaen enek vit vahi hetetamen en moulien onom , ka keik esuk , kuasi heha netan ka kimai kihi hetetamen eni . ”
01004008	Evus , Ken viteni min tunali vit , “ Lovamea ran out ekek , lovoual lovaha nah . ” Ka navong lurokol out enek , Ken viles min tunali ka muasi mat .
01004009	Evus , Iahova vis Ken vit , “ ? Tumali Ebel kave ? ” Ka Ken vit risi mini vit , “ Nareingeingeni . ? Inau keke nil nilei kat tuak onak ? ”
01004010	Ka Iahova viteni mini vit , “ ? Ken , komumonsa ? ? Korraengontei ? ! Ran tumali mul murang minau ran atan vit kihinat asa koa komumoni !
01004011	Sakini , sesendaen hel enuk keke atan hersantei mun anien minuk , veni mun ran tumali koa komu vini .
01004012	Navong kiluh vis etai tounah , atan hersan kestei ui umen onom . Ka keik , lises kilohosai ran meatin sav keil ka out tato revi ien onom hetovuol . ”
01004025	Sua vahis muli , Adam ro ral min ahin onen ka Iv meas eris ka kur titealu tamun koa meahos . Ling isen vi ' Set ' koa aneite teni vi ' sani ' veni viteni vit , “ Ahi san ris titiali tamun vakur vulin Ebel , koa Ken muasi mat . ”
01004026	Navong Set mai mariso , kur ahin tai . Ka navong ro ral mini , ahin onen kur natnali tai ka ling isen ' Inos ' . En hati avong enek , meatin keil avita netan min Ahi ka avise rohtoh en ' Iahova ' , isen kati koa vi votut .  Set , moeite onen vi Inos . Inos , moeite onen vi Kenan . Kenan , moeite onen vi Mahalalel . Mahalalel , moeite onen vi Sered . Sered , moeite onen vi Inok . Inok , moeite onen vi Metuselah . Metuselah , moeite onen vi Lamek . Lamek , moeite onen vi Noah . Ka Noah , natnali etel , Sem , Ham ka Sevet . Meatin keil enek aka en vatiamal onen Adam ka moulien one tetaveah . Keil akur titae houlu mok ka avilelau en out vasi . Ka houlu en keil armusiltei mun Ahi .
01006005	Navong meatin keil umai avi houlu en out netan , Iahova les sakien keil one rotahostei . Rendemien one vilelau en tisaen lisenges .
01006006	Sakini , Iahova tin mah ven sakien one , ka longe tisa ven meatin keil koa kei mumoni .
01006007	Sakini , viteni min kei sasen vit , “ Koakeil namumoni ekek , nu rasil lin keil ran out netan . Keil ral min tirendan keil , aman keil , ka tounah keil emun koa amoul , veni nalonge tisa houlu vis houlu mok ven keil . Tahos imok vahit marmumontei keil . ”
01006008	Ka meatin tanges , Iahova si veni , isen Noah .
01006009	Koanik tunien usil Noah . En avong onen , kei enges vi more meatin koa musil kat Ahi en moulien onen ka sakien keil onen mutolas .
01006010	Kei , natnali etel : Sem , Ham ka Sevet .
01006011	Ka meatin sav vasi keil en out netan artahostei en meten Ahi . Keil asakin out netan vilelau en huhuen keil .
01006012	Ahi lele mita netan , ka lesi keke tounah tisa revi mok , veni tounah vasi koa amoul amusil sakien tatisa keil enges .
01006013	Sakini , en avong tai , Ahi viteni min Noah vit , “ Namundemi navit nu rasil lin tounah vasi koa amoul , veni asakin out netan vilelau en huhuen keil . Anatin , keil vasi en out netan nu rasil lini varei .
01006014	Sakini , kumon mari sip tai koa kilea voulal . Kumoni en ai tetahos , kiti kokoteh out neim eni , ka kiting koe en koltar neim ka hae keke oai sakras vaha neim .
01006015	Kumoni hemukok : mita ten taveah teni hehi handred tai ka hanumau elu ka halualim emun (150 m) , mita ten aven hehi hanumau tai ka elim (25 m) , ka mita hehina nesa hehi teindan elim (15 m) .
01006016	Hoite teni helin uriov en hap mita (1/2 m) . Ka en out neim , kumon out taualien hetel : tai hel nesa , tai hel luhu , ka tai hel netan . Ka en valite , kumon voiteh hetas .
01006017	Kumoni hemukonek ven inau , numon oai hemai hemarite ka hemai hetaluh koe out vasi . Ka houe , hou vasin tounah keil koa amoul en out netan . Keil vasi imatmat varei .
01006018	Ka keik , inau numon hatkatien takeih hetal minuk keke nikur koe keik ka onom keil . Miheha en mari sip enek : keik , ahin onom , ka titam keil hetal min ahin one keil .
01006019	En mari sip enek , kikur tirendan vasi keil ka aman vasi keil helualu , tai koa meahos ka tai koa ahin .
01006020	En tounah vasi koa moul en out netan kumoni vatinetinek : elu en koakeil amuka , elu en koakeil amual , ka elu en koakeil akekelau . Hesakin keil enges imoul hetal min kami .
01006021	Evus , kikur anien tateisav vasi keil koa hehi ami ka ae , ka kiling revi en mari sip enek . ”
01006022	Ka Noah mum vasin tounah koa Ahi meng kati mini voumoni .
01007001	Navong Noah keitel telmum vasi mari sip enek , Iahova viteni min Noah vit , “ Kiha en mari sip hetal min onom vasi keil . Veni inau , navotini keke keik tas en out netan komumon asa koa mal en metok .
01007002	Kikuri hetal minuk tirendan keil koa kokilea kovouasi vahi ten sanien , teindan ehat (14) en tateisav keil , oulu (7) koa ihi meahos ka oulu (7) koa ihi ahin . Ka en tirendan keil koa romutotei en metok , kikuri helu enges en tateisav keil , meahos tai ka ahin tai .
01007003	Ka aman keil emun , kumoni vatinetinek en tateisav keil , kikur oulu (7) koa ihi meahos ka oulu (7) koa ihi ahin . Hesakini , keil vasi enek akilea imoul ka ihasi ris titae .
01007004	Kumoni hemukonek veni avong oulu (7) sesuk keke nisan mari ous hous . Ous hous meneai ka vongien heha vio . . . hetokol avong hanumau elu (40) . Ka en avong enek , tounah sav vasi keil koa amoul koa namumon keil , inau nu lin keil ran out netan . ”
01007005	Ka Noah mum vasi tounah koa Iahova meng kati mini voumoni .
01007016	Ka navong amulamun meahos keilu ahin ten tounah tateisav keil koa amoul en out netan uva neim en mari sip tuai , suval koa Iahova meng kati , Iahova koteh kat voiteh .
01007017	Evus , ous mus vis mus , romusehtei rokol avong hanumau elu (40) . Oai vilelau en out vasi , ka sakin mari sip enek moulal eni .
01007023	En sise koanek , Iahova mu lin vasi tounah keil koa amoul en out netan : meatin keil , tirendan keil ka aman keil emun . Ka Noah enges sesuk moul , ral min koakeil emun amul en mari sip enek ral mini .
01008015	Evus , Ahi viteni min Noah vit ,
01008016	“ Keik hetal min ahin onom ka titam keitel hetal min ahin one keil , mihemea ran mari sip ekek .
01008017	Aman keil ka tirendan vasi keil , kilokovein keil vasi isisital . Keil ihaha ika vasi out , ka ihasi titae keil ihi houlu mok . ”
01008018	Sakini , Noah keilu ahin onen , titan keil ral min ahin one keil asital .
01008019	Tirendan vasi keil ka aman vasi keil asisital ran mari sip enek , ka keil uva ral min one keil .
01008020	Evus , Noah mumon avet tai ten sanien min Iahova , ka kur retai en tirendan keil ka aman keil koa amuto en meten Ahi . Evus , muas keil , munit keil , ka ahang kan vasin ave keke vatie lat masmasien one mini .
01008021	Ka navong vite ten sanien enek vina nesa , Iahova musi tahos ka si veni . Sakini vit sasen eni vit , “ Nirsantei mun mahien en out netan ven sakien tisa onen meatin keil . Ven nakilea keke navong keil avi ehon rokol avong umat , evati avousil sakien keil ten tisaen enges . Nirmu lintei mun tounah keil koa amoul en out netan suval koa namumoni ekek .
01008022	“ Navat kati keke : Kosa hetakol keite ten out netan , avong ten tounah vasi hemai hekistal : avong taluhluhien ka avong tasuhutien , avong ten anni ka avong out hetin , avong ten ous ka avong ten annimes . Ka meneai keilu vongien luhemai lises ka lisenges . ”
01009001	Evus , Ahi san tokolkatien min Noah ka ehon onen keil vit , “ Titami keil ihi houlu vis ihi houlu mok hesakin out vasi netan hehilelau en keil .
01009002	Tounah vasi keil koa amoul en out netan imetaun kami : tirendan keil , aman keil ka mesau keil emun . Keil vasi , naling moulien one en hemi .
01009003	Mulamu , nasan heiai ka aneite ten anien enges min meatin keil akani . Ka kosa , nisan vuseri emun min kami taanian .
01009004	Ka minaantei vuseri koa ara mul veah eni veni ara vi vatte ten moulien onen .
01009005	“ Ka en usite ten ran meatin , munak meatin tai houas meatin sav hemat , inau , nisan mahien mini . Ka tirendan keil emun koa uas meatin tai hemat , nisan mahien emun mini .
01009006	Meatin keil , namumon keil asuval nau . Sakini , munak meatin tai houas meatin sav hemat , kei mun , uasi hemat varei .
01009007	“ Ka kami , ekvati keke titami keil ihi houlu , hesakin keil ihilelau en out vasi netan . ”
01009008	Evus , Ahi viteni mun min Noah ka min titan keitel vit ,
01009009	“ Ekek , inau namumon hatkatien takeih ral min kami ka ral min onami keil koa ikatau en kami .
01009010	Namumoni mun ral min tounah vasi keil koa amoul : tirendan ka aman keil , ka tounah vasi keil koa amemea ral minuk ran mari sip enek .
01009011	Navat kati keke nirmu lintei mun tounah vasi koa amoul hetal oai . Anatin , oai hermu lintei mun out netan .
01009012	Hatkatien enek , namumoni ral min kami ka tounah sav keil koa amoul en out netan , ka nitie lati hetal min metai tai .
01009013	? Milesi ? Naling mitiet koanik mul en mahmah ten teilang . Ka navong vasi koa meatin keil ilesi , indem kati keke hatkatien onak vi anatin .
01009014	Sakini , navong nakav koe out netan en mahmah ten ous , mitiet emun hekistal .
01009015	Ka navong nilesi , nindem kat hatkatien takeih onak koa namumoni ral minuk ka ral min tirendan vasi keil keke nirmu lintei mun keil en mari oai tai . ”
01011001	En avong mulamu , meatin vasi keil ten out netan aselus en selusien tas .
01011002	Ka navong umai avi houlu vis avi houlu mok , amual en out koa ist . Amual va vio . . . ales mari out tai koa vi aet koa mul en mari atan koa avise en ' Saenar ' . Keil amundemi avit tahos keke avato ien .
01011003	Evus , keil aviteni min keil eris avit , “ ! Almai ! Tahos keke rehoumon brikis en tan vili koanik ka rehetan keil en avul tai hemai hekeih . ” Sakini , keil amumon eim keil one en brikis keil enek ka akap vituaini en koltar .
01011004	Amumoni evus , ka aviteni avit , “ Almai , rehoumon mari meteimal tai hetal min mari eim tai koa vahina nesa vatokol teilang . Koanek hesakin ir rehertasiltei ka meatin sav keil ilonglong en iser . ”
01011005	Evus , Iahova mita netan ka les mari meteimal ka mari eim koa vina nesa koa keil amumoni .
01011006	Navong lesi viteni vit , “ Telmali , meatin keil eke amul amumon marmari tounah . Keil amum out tas ka selusien one tas . Koanek vi vatte ten umen one . Ka hervitei tuetin , keil ilea um vasi asa koa iling rendemien one eni .
01011007	Mukonek , tovahita netan ka tovahilehiles selusien one vasakin keil irlong kileatei keil eris . ”
01011008	Sakini , Iahova riti rasil lin meatin keil en out netan uvaha , ka armum vasitei mari meteimal enek .
01011009	Sakini , avise mari meteimal enek en ' Babilon ' koa aneite teni vi ' vilehiles ' veni en out enek , Iahova vilehiles selusien onen meatin vasi keil ka riti rasil lin keil vasi en out netan .  Meatin keil arasil aro en out sav keil va vio . . . meatin tai avasi en vatiamal onen Sem , natin Noah , isen Ebram .
01012001	En avong tai , Iahova viteni min Ebram vit , “ Kimea ran out onom , onom keil , ka teim sen tata onom . Kiha en out tai koa inau , nitie minuk .
01012002	Mukonek , nisakin vatiamal onom hehi houlu mok , hemai hehi mari vangi meatin tai en out netan . Nitokol katuk ka numon isom heka vasi out ka meatin keil ilonglong eni . Ka heka enuk , tokolkatien onak heha min meatin keil ten out netan .
01012003	Koakeil asan selusien ten tokolkatien minuk , inau nisan tokolkatien min keil . Ka koakeil asesenda enuk , numoni hetisa en keil . Ka keik kihi sise ten tokolkatien onak vaha min vatiamal keil vasi ten out netan . ”
01012004	Sakini , navong Ebram long kat ren Iahova ka mea ran out Haran , sua onen rokol hanumau etel ka teindan elim (75) .
01012005	Ebram kur ahin onen , isen ' Serae ' . Ka titan tunali mun musili , isen ' Lot ' . Tounah vasi keil oneatel ral min eisisil keil ka tirendan keil emun eseatel koa tellei kati en out Haran avi houlu ramat . Ka tounah vasi , telsak meseni keke avakuri . Navong asak mesen tounah keil evus , amual avaha en out Kenan . Avong telrokol out Kenan ,
01012006	Ebram ka meatin keil onen aka pas kantri enek va vio . . . umai en out koa avise en ' Sekem ' . Ka en out enek , en out koa avise en ' Moraeah ' , amumon votevav keil one vesesal en mari vatiai tai koa matu vis matu , out koa meatin sav keil umot min ahi keil one ien . ( En avong koanek , koakeil ten out Kenan avi horetan veah en out enek . )
01012007	Evus , Iahova mai kistal ven Ebram ka viteni mini vit , “ Atan ten out enek , nisani min koakeil ika en vatiamal onom . ” Evus , Ebram kur mari ahat keil ka mumon ahor ten sanien keke vanit sanien votut vahina min Iahova koa mai kistal veni .
01013005	Titan tunali Ebram musili , isen Lot , kei ral min ahin onen , titan keil ka meatin toumien onen keil . Ka keil akur sipsip , buluk , ka nani ese keil emun .
01013006	Ka ven tirendan keil esen Lot ka Ebram avi houlu ramat , oumunai ae rovinvintei avato out vatas .
01013009	Ven koanek , Ebram viteni min Lot vit , “ Hetahos lehetasil ekok . Keik kihiten etai hati atan koa keik emvati , ka inau , niha en out sav . ”
01013010	Lot lei rahit out , ka les Oaisal Sodan ka hou keil koa amul vesesal veni va rokol meteimal ten out Soar . Lesi tahos imok suval Ah Iden koa Iahova luhi , vuo suval atan ten out Isip koa Oaisal Nael mul ien . ( En avong koanek , Iahova romu rasil lintei veah taon ten out Sodom ka Komorah . )
01013011	Sakini Lot kur out vasi koa vesesal ven Oaisal Sodan vi onen enges . Ven koanek , keilu luka rasil en out enek , ka Lot mea va en out ist ral min tounah keil onen .
01013012	Ebram ronges en out Kenan , ka Lot vita mumon votevav keil onen vesesal en taon ten out Sodom .
01013013	Ka meatin keil ten out enek asak kalkali ka tisaen one houlu en meten Iahova .
01013014	Navong Lot va ran Ebram , Iahova viteni min Ebram vit , “ En out koa koro ien kisepat , kilele rahit out vasi keil .
01013015	Out vasi keil enek koa komul kolesi , nisani minuk hetal min vatiamal keil koa ika venuk . Hehi onami enges lises ka lisenges .
01013016	Vatiamal keil onom koa nisani minuk hehi houlu vis hehi houlu mok . Suval meatin sakras vahuli nehi atan vasi keil ten out netan , hesakras vahuli vasin onom keil .
01013017	Ekek , kiha kual kiles atan vasi keil enek ven inau nisa vasi minuk . ”
01013018	Sakini Ebram mea va ral min onen keil , uva vio . . . arokol out Hibron . Ka amumon votevav keil ome en out koa avise en ' Mamre ' , vesesal en mari vatiai koa matu vis matu , out koa meatin sav keil umot min ahi keil one ien . Ka en out enek , Ebram kur mari ahat keil ka mumon ahor ten sanien ka munit sanien votut vina min Iahova .
01015001	Evus , Iahova selus min Ebram en leisanien tai vit , “ Ebram , konametautei . Nikur koe keik en avong keil takeih ka nisan sanien tai minuk koa hehi marite mok ven longkatien onom . ”
01015002	Ka Ebram vit risi mini vit , “ ? Iahova , sanien koanek hekataunau hemukave , veni titiali onak tovuol veah ? Meatin koa vi houlu en teim onak hekur vasi tounah onak navong nimat , isen Eliesar ten out Damaskas .
01015003	Anatin , kei koa vi slev enges onak koa avasi en teim onak hekur vasi tounah onak veni korsan etai titiali minau . ”
01015004	Evus , raengon Iahova selus eris mini vit , “ Eisisil Eliesar enek herkurtei vulum ka tounah vasi keil onom . ! Vuo ! Ehon kati onom , kei enges hekur vulum ka tounah vasi keil onom . ”
01015005	Evus , Iahova mulamuni va hae ka vit , “ Kilele hehina nesa en teilang ka kihuli vis hitu keil . Kosakras . Ka vatiamal keil onom isuval hitu keil enek . ”
01015006	Sakini , Ebram ling desien onen en hatkatien onen Iahova . Ka ven koanek , Iahova si veni ka les moulien onen mal en meten .
01016001	Sua houlu muli , ka Serae koa vi ahin onen Ebram , rokur etai titaealu . Ka kei kur slev tai koa vi ahin Isip , isen Hakar .
01016002	Ka Serae viteni min meatin onen vit , “ Iahova sakinau nasakras makur ehon . Sakini , keik kikur ahin toumien onak ka kimatil hetal mini . Vahesa nakilea makur etai ehon heka eni vahi titaralu . ” Navong Ebram longe , maeni .
01016003	Sakini , Serae san Hakar mini ka kei kuri . Koanek kur out avong aro en out Kenan sua halualim (10) .
01016015	Avati vahis muli , ka Hakar kur titan Ebram , ka kei ling isen ' Ismael ' koa aneite teni vi ' Ahi raengoni ' .
01016016	En avong koanek , Ebram , sua onen vi hanumau ehat ka ahetai mun (86) .
01017001	Navong Ebram , sua onen vesesal hanumau elim (99) , Iahova kistal veni ka viteni mini vit , “ ! Inau , navi Ahi ten keihoen ! Kilong kat nau ka lises kumon tounah koa mal en metok .
01017002	Num ris hatkatien takeih hetal minuk ka numon vatiamal keil koa hekistal enuk hehi houlu mok . ”
01017003	Ebram malingling mini , nan rokol atan . Ka Ahi vit risi mini vit ,
01017004	“ Inau namumon hatkatien koanek ral minuk : navat kati keke vatiamal keil onom imai ihi mari vangi meatin houlu .
01017005	Sakini , isom hervitei mun ' Ebram ' , ka hehi ' Ebraham ' veni numonuk kihi mari avu onen mari vangi meatin houlu .
01017006	Nisakin vatiamal keil koa ikistal ika enuk imai ihi mari kantri keil , ka keil koa imai ihi asuv houlu keil . ”
01017009	Ka Ahi vit risi min Ebraham vit , “ Hatkatien takeih onak , keik kusil kati , keik hetal min vatiamal onom keil koa ikatau enuk .
01017010	Keik ka onom keil mihemaeni mivoumon vekahoi min ehon vasi keil onami .
01017011	Ekek , navong mihoumon vekahoi en ehon keil onami , hetie lati keke mimusil hatkatien takeih oralu .
01017012	En avong keil koa hemai , koakeil en kami koa avi meahos iha en vekahoi navong avong one vi oulim (8) . Eisisil toumien onami koa mikuri en out sav ral min titae keil koa avasi en teim onami .
01017013	Keil vasi iha en vekahoi . Mukonek , out koa amumon vekahoi eni en avemi hetie lati min meatin keil vasi keke mimusil kat hatkatien takeih onak koa reingeingeni vavus .
01017014	Munak meatin etai hervatei en vekahoi , hervitei mun meatin tai onak , veni kei rolong kattei hatkatien takeih onak . ”
01017015	Ka Ahi vit risi min Ebram vit , “ Ahin onom , kirvisetei mun en ' Serae ' . Kosa heha , isen hehi ' Serah ' .
01017016	Nitokol kati ka nimaeni hekur ehon tai onamil . Numoni hemai hehi mama ten mari vangi meatin keil ka asuv houlu emun keil ikistal rani . ”
01017017	Ebraham malingling ven Ahi , nan rokol atan , ka mul viteai min kei sasen . En rendemien onen vit , “ ? Meatin kilea vasan ehon min ahin tai navong sua onen rokol hanumau elim (100) ? ? Ka Serah emun kilea veah vakur ehon navong sua onen rokol hanumau ehat ka halualim emun (90) tuai ? ”
01017018	Kei vis Ahi vit , “ ? Kosakras kovamaeni li keke Ismael vakur tokolkatien koa kosani minau ? ”
01017019	Ka Ahi vit , “ ! Vuo ! Ahin onom , Serah , hekur ehon tai onamil , ka kiling isen hehi ' Aesak ' . Hatkatien takeih koa namumoni ral minuk , num risi hetal mini ka hetal min vatiamal onen lises ka lisenges .
01017020	Ka naraengon asa koa koviteni minau usil Ismael . Hesakini , nitokol kati ka titan keil emun ihi houlu vis ihi houlu mok . Hehi mari tata ten vatiamal teindan elu (12) koa imai ihi mari vangi meatin tai .
01017021	Ka hatkatien takeih onak , numoni hetal min natmali Aesak koa Serah hekuri en avati koanek en sua koa hemai . ”
01017022	Navong Ahi selus evus , va rani .
01017023	En avong etin enek , Ebraham long kat Ahi ka mumon vekahoi en meahos vasi keil koa aro ral mini : Ismael , slev keil onen ka meatin sav keil koa amusili .
01017024	Ebraham , sua onen rokol hanumau ehat ka teindan ouhat emun (99) navong va en vekahoi .
01017025	Ka Ismael , sua onen en avong koanek rokol teindan etel (13) .
01017026	Ebraham ka natnali , keilu vasi luva en vekahoi avong tas ,
01017027	ral min slev keil onen .
01021001	Suval koa Iahova vat kati , rokol kat Serah .
01021002	Sakini kei meas ka mal en avong koa Ahi vat kati , kur titan . Anatin , navong Ebraham vi ulmatu tuai , Serah kur ehon tai onealu .
01021003	Ebraham ling isen vi ' Aesak ' koa aneite teni vi ' viteai ' . ,
01021004	ka navong avong onen rokol ouhat (8) , Ebraham mumoni va en vekahoi suval koa Ahi vat kati mini .
01021005	Ebraham , sua onen hanumau elim (100) navong Aesak avasi .
01021006	Ka Serah vit , “ Ahi san sien houlu minau ka sakinau naviteai . Koakeil vasi itaengoni ihiteai hetal minau .
01021007	? Isei kilea vahitehiteni min Ebraham keke inau etin , nitounat en titiali tai ? Mukos navi tovuli , ka nakur titan ulmatu onak . ”
01021008	Titiali enek moul , ka navong lokovein susu omon , tata onen mumon mari anien tai .
01021009	En avong ten anien enek , Ismael , natin Hakar ten out Isip , mul rohtoh karen Aesak , natin Serah .
01021010	Navong Serah lesi , viteni min Ebraham vit , “ Sila ahin toumien enek keilu natnali luvaha . Naman kivuol navong etai , natin ahin enek nakur etai tounah keil onom koa hehi onen natkuli Aesak . ”
01021011	Koanik sakin Ebraham rendem houlu ven Ismael emun vi natnali keinek .
01021012	Ka Ahi viteni min Ebraham vit , “ Konandemkotei en ehon enek ka mama onen koa vi slev onom . Kumon asa koa Serah viteni minuk veni vatiamal keil koa navat kati minuk , keil ikistal ika en Aesak .
01021013	Ka en Ismael , natin ahin toumien enek , inau numon vatiamal keil koa ikistal ika eni imai ihi mari vangi meatin tai veni kei emun vi natmali . ”
01021014	Sakini , visokon semau , Ebraham san anien ka veioai tai min Hakar ka lingi en vatisin . Evus , sila lat kei ka natnali luva . Keilu luva luka vasi out volvol ten out Bersiba .
01021015	Navong oai vus , lokovein titan en nimal ten holeai tai .
01021016	Kei va rani soutin neli ka rondan netan ka mul mis vit , “ ! Aue li , ekrovattei males natkuli vamat ! ”
01021017	Rovitei tuetin , ehon emun mis ka Ahi raengoni . Ka angelo onen Ahi selus ka out nesa mai ven Hakar vit , “ ? Hakar , komundemko ensa ? ! Konametautei ! Ahi raengoni titiali mis .
01021018	Kimea , kiha veni , kitali lati . Veni inau , numon koakeil ikistal ika en vatiamal onen imai ihi mari vangi meatin tai . ”
01021019	Evus , Ahi sakin Hakar les vulvul tai koa oai mul ien . Sakini kei seh oai va en veioai onen ka san hatte tai min natnali muni .
01021020	Ahi ro ven titiali enek ka , en out volvol ten out Paran , kei mai vi meatin hau tai koa vi more meatin talauien .
01021021	Navong mai mariso , mama onen votin atouli tai ten out Isip mai retalihe ral mini .
01022001	Avong muli , Ahi vit vasak vis Ebraham . Sakini vise vit , “ ! Ebraham ! ” Ka Ebraham vit , “ ! O-o , inau ke li ! ”
01022002	Ahi viteni mini vit , “ Kikur natmali kati koa Aesak , koa envatien onom mariso mul ien , ka kihina en atan ten out Moraiah . Ekonek en hou tai koa nitie minuk , ku vini ka kiniti hehi sanien tai onom minau . ”
01022003	Sakini , out mulan , Ebraham ra ruain av , sak mesen tounah keil ka lingi en dongki sen . Kur Aesak ka meatin toumien onen elu telvita en out koa Ahi viteni mini .
01022004	Telmual va vio . . . en avong etel teni , telles out koa Ahi vit kati mini mul soutin neli veah .
01022005	Navong lesi mukok , Ebraham viteni min meatin toumien keilu onen vit , “ Milheto ekok hetal dongki ekek . Ehon ekek ka inau melheha en out ke va ekek , ka melheha netan min Ahi . Evus , melhemai ris ven kamil . ”
01022006	Ebraham san av ten sanien min Aesak vousi , ka kei kur naef ka vatihang . Navong lumual ruai luva ,
01022007	Aesak viteni min tata onen vit , “ ! Tata ! ” Tata onen vit , “ ? Asa natkuli ? ” Aesak visi vit , “ ? Nalesi lokur av ka ahang , ka sipsip koa lovaniti vahi sanien kave ? ”
01022008	Ebraham vit , “ Ahi , kei varei hesani . ” Ka keilu lumual ruai luva .
01022009	Navong lurokol out koa Ahi vit kati , Ebraham kur ahat keil , mumon ahor ten sanien eni ka ling av ien . Evus , par kat natnali ka lingi matil kat av keil nesa .
01022010	Evus , kahot lat naef onen vit vasal vini .
01022011	Ka hatte tas , angelo onen Iahova viso ka en out nesa vit , “ ! Ebraham , Ebraham ! ” Ka kei vit risi vit , “ O-o , inau ke li . ”
01022012	“ Konou vinitei ehon onom . Konoumontei tounah nasut natmali . Ekek nakilea keke keik kovouhou min Ahi ka kolong kati , veni keik kormutut kattei natmali ran Ahi , natmali kati koa tas koa vi onom . ”
01022013	Ebraham lele ka les nani rendan koa meahos , hon verai mul en holeai tai . Sakini , luv lat viau ran Aesak ka va kur nani keke vakur vulin natnali . Muasi mat ka muniti suk vi sanien onen vina min Ahi .
01022014	Ebraham ling isen out enek vi ' Jehovah Jaerah ' koa aneite teni vi ' Iahova sani ' . Ka selusien koanik , meatin keil amul aviteni rokol kosa avit , “ En hou onen Iahova , kei varei hesani . ”
01022015	Angelo onen Iahova selus min Ebraham hatte elu vit ,
01022016	“ Ahi viteni mukok : ' Numon hatkatien hetal minuk en isok keke nitokol katuk hehi houlu mok veni keik kormutut kattei natmali ranau , natmali kati koa tas koa vi onom .
01022017	Navat kati keke nitokol katuk , numon vatiamal onom koa ikistal enuk ihi houlu vis ihi houlu mok isuval hitu ten teilang vuo isuval veien ten atas . Onom keil u vasi meatin keil koa avit avoumon rea vatal min keil .
01022018	Vatiamal onom keil ihi sise ten tokolkatien onak heha min vangi meatin vasi keil ten out netan . Koanek hehi sanien onak minuk veni kolong kat inau . ”
01022019	Ebraham keilu natnali luva ris ven meatin toumien keilu onen . Ka telva ris en out koa amul ien koa avise en Bersiba , ka aro ien ral min one keil sua houlu .  Navong sua onen Serah rokol handred tai hanumau tai ka oulu mun (127) , kei mat . Ebraham rangisi ka vit vatahini ka sakras ven atan kati onen tovuol . Sakini , vul titi atan ran meatin tai en out enek ka rahin ahin onen mul ien . Sua etel muli , ka navong sua onen Aesak rokol hanumau elu (40) , kei retalihe suk ral min ahin tai ten out Haran , isen Rebekah . Kei vi natin Nahor , tunali Ebraham . Rovitei tuetin , avu Ebraham mat ka titan keilu , Aesak ka Ismael , lurahini vesesal en out koa arahin Serah ien . Navong mat , sua onen Ebraham rokol handred tai , hanumau etel ka teindan elim emun (175) .
01025019	Koanik tunien onen Aesak , natin Ebraham .
01025020	Aesak , sua onen hanumau elu (40) navong retalihe ral min Rebekah , natnahin Betuel ( koan Aramea ten out Mesopotemia ) ka ahinali Leban .
01025021	Aesak ro ral min Rebekah ka kei sakras vakur tivava . Sakini Aesak vis min Iahova en usite onen , Iahova long hisien onen ka sakin Rebekah meas .
01025022	Ka en vangen , maeh keilu lumul ien ka lumul lukumkum neim . Sakini mama onealu long mahien houlu . Ven koanek , Rebekah mundemi vit , “ ? Vensa nalong mahien houlu mukok ? ” Ka va vis min Ahi ven aneite teni .
01025023	Ka Iahova viteni mini vit , “ Ehon elu lumul en vangom . Tai koa hekatau hemai hemarite mok helin koa helamu . Anatin , koa helamu hel en hen koa katau . Ka luhemai luhehi mari tata ten mari vangi meatin elu , ka vangi meatin elu enek koa kikur keilu , luhetisa min keilu . Ka koakeil ikistal ika en koa katau ikeih imok isulin onen koa mulamu . ”
01025024	Avong mal vinvin Rebekah vakur tivava , ka kur maeh keilu koa luvi meahos .
01025025	Koa mulamu , amuven vilhili moul ka vasi aven , sakini luling isen ' Esao ' koa aneite teni vi ' amuven houlu ' .
01025026	Koa katauni , navong avasi , vuli kat vasehen tunali , sakini luling isen ' Siekob ' koa aneite teni vi ' meatin koa vuli kat vasehen ' . Ka Aesak , sua onen hanumau etel (60) navong ahin onen kur maeh keilu enek .
01025027	Navong ehon keilu lumoul lumai lumariso , Esao vi meatin talauien koa envati mok vato en eivorohus . Ka Siekob vi tiraeng ka rotos teim .
01025028	Aesak , envatien onen mul en Esao veni envati mok val van vuseri koa Esao muasi . Ka Rebekah , envatien onen mul en Siekob .
01025029	En avong tai , Siekob ros teim ka mul kukon sup bin . Ka Esao ka en eivorohus , mai amai kati houlu .
01025030	Sakini viteni min Siekob vit , “ ! Amai katnau vareis ! ! San tei sup tahilhili keisom maani ! ” Ven koanek , aling isen tamun vi ' Edom ' koa aneite teni vi ' vilhili ' .
01025031	Siekob vit risi mini vit , “ Nakilea nisan tei minuk munak keik kisani minau vulum ten moeite . ”
01025032	Esao vit , “ Tahosis , kuri . ? Veni munak amai heat vini inau nimat , vuluk ten moeite hekataunau hemukave ? ”
01025033	Siekob vit risi mini vit , “ Helamu , kumon hatkatien keke keik kisa lat vulum ten moeite minau . ” Sakini , Esao maeni ka mumoni suvali .
01025034	Katau suk , Siekob san sup ka veret mini . Kei kanian ka mun hati oai tai , evus , mea va . Mukos , Esao mundem maen vulin kati ten moeite .
01026001	Avong sav tai ris , ous romustei avong houlu ka sakin anien tovuol en out koa Aesak ral min onen keil aro ien ( amai koanek teisav en asa koa kur out en avong onen avu Ebraham ) . Sakini , uva ales asuv houlu onen me-Pilistin keil koa ro en taon ten out Kerar , isen Abimelek , veni alonge keke anien mul en kantri onen .
01026002	Iahova mai kistal min Aesak ka viteni mini vit , “ Konahatei Isip . Kito nges en out koa inau nitie lati minuk .
01026003	Kito ekok en atan onen meatin sav keil hati avong havivi , ka inau nito hetal minuk ka nitokol katuk . Out vasi keilek emun , nisani minuk ka min vatiamal keil koa ikistal ika enuk . Hatkatien koa namumoni mulamu ral min tata onom Ebraham , numoni hekistal hemai hehi anatin .
01026004	Numon titam keil koa ikistal en vatiamal onom ihi houlu vis ihi houlu mok , isuval hitu en teilang . Ka nisani min keil out vasi keilek . Ka keik ka onom keil mihehi sise ten tokolkatien onak vaha min vangi meatin vasi keil ten out netan .
01026005	Nitokol kat kami veni tata onom Ebraham long kat nau ka musil mengkatien keil onak . ”
01026006	Sakini , Aesak ro nges en out Kerar ral min onen keil .
01027001	Avong muli va , ka Aesak mai vi ulmatu ka meten var . Avong tai , san selusien va min natnali koa moeite vit vamai veni . Ka navong Esao mai , Aesak visi vit , “ ? Natkuli , keik somok eke ? ” Ka Esao vit risi mini vit , “ Inau ke . ”
01027002	Aesak viteni mini vit , “ ? Kolesi ? Inau namatu , ka vahesa nimat hervitei tuetin .
01027003	Sakini , kikur hisuput ka atuv keil onom kiha en eivorohus , ka kuas etai tirendan minau .
01027004	Kikukoni hesuval koa kokilea inau ekvati . Navong nianian evus , inau nisani suk tokolkatien ekor onak ten moeite minuk , veni nareingeingeni nimat nengeis . ”
01027005	Navong Aesak mul selus min Esao , Rebekah mul raengon suain asa mul viteni . Ka navong Esao va en eivorohus ,
01027006	Rebekah viteni min Siekob vit , “ Naraengon asa tata onom mul viteni min Esao .
01027007	Kei viteni mini mukok vit , ' Kuas etai tirendan venau ka kikukoni hesuval koa kokilea inau ekvati . Navong nianian evus , en meten Iahova , inau nisani suk tokolkatien onak minuk , veni nareingeingeni nimat nengeis . ' ”
01027008	Ka Rebekah vit risi mini vit , “ Natkuli , kitaengon nau ka kumon asa nihiteni minuk .
01027009	Kiha en out koa alei kat sipsip keil eni , ka kikur nani elu koa avealu musising , kihousi hemai venau . Nikukoni hesuval koa tata onom envati .
01027010	Keik kikuri heha veni ka navong heani hevus , hesan tokolkatien onen minuk , veni roreingeingeni hemat nengeis . ”
01027011	Ka Siekob viteni min mama onen vit , “ ? Ka mukave , amuvek tovuol ka amuven Esao houlu ?
01027012	Ka vahesa tata hetokol avek , heilea keke rovitei Esao ka hehotini keke namul naluvosi . Nasakini tokolkatien natovuol varei en moulien onak , nametau tata nasesendanau . ”
01027013	Mama onen viteni mini vit , “ Natkuli , munak hemukonek , sesendaen enek hersuttei keik , hesut inau nges . Kikalah , kumon asas naviteni , kiha kikur nani elu hemai venau . ”
01027014	Sakini va , kuri mai veni ka kei kukon vati anien koa tata onen envati .
01027015	Evus , Rebekah kur more eisin omon Esao koa ling revi mul , ka musin eni suk en Siekob .
01027016	Evus , kur hiliven nani ka kav koe hen ka hiren Siekob eni .
01027017	Sak meseni evus , san more anien enek mini ral min veret koa kei mumoni .
01027018	Evus , Siekob va ven tata onen ka vise vit , “ ! Tata ! ” Ka tata onen visi vit , “ ! O-o , inau li ke ! ? Ka kamil en sei ke ? ”
01027019	Siekob vit , “ Inau Esao , titam koa moeite . Namumoni suval koa koviteni minau . Mea , tondan revi ka kian vuseri koa nakuri minuk . Ka navong kiani hevus , kilea kisan tokolkatien onom minau . ”
01027020	Aesak vit , “ ? Natkuli , kovotini kalah mukave ? ” Siekob vit , “ Iahova , Ahi onom , katau nau eni . ”
01027021	Aesak viteni mini vit , “ Amai li vesesal venau hesakini nakilea matokoluk mailea keik somok Esao . ”
01027022	Sakini va vesesal ven tata onen , ka ulmatu kamus hen ka viteni vit , “ Rem suval Siekob , ka hem keilu lusuval hen Esao . ”
01027023	Ka lei ras Siekob varei veni amuven houlu suval Esao . Sakini mumon rendemien onen keke vasan tokolkatien onen mini ,
01027024	ka vis risi vit , “ ? Keik somok Esao ? ” Ka Siekob vit , “ He-e , inau varei . ”
01027025	Aesak viteni mini vit , “ ! San vuseri ak maani ! Niani hevus , nitokol katuk . ” Sakini , kuri , sani mini , ka san hati uaen muni .
01027026	Evus tata onen viteni mini vit , “ Natkuli , kimai vesesal venau ka kiav katnau . ”
01027027	Navong kav kati , Aesak mus vi eisin mon ka rokol kati . Navong musi mukok , kei mundemi keke Esao kati , ka san tokolkatien onen mini vit , “ Natkuli , vi vem tahos suval eivorohus katau en avong Iahova san ous mita netan .
01027028	Ahi hesani minuk tilep ten out nesa hekas ah esom keil ka houmon keik kil en amas . Ahi houmon ah ten uit esom italeha ka nei grep keil esom ihi houlu .
01027029	Ahi houmon meatin keil um minuk , meatin keil ten kantri sav keil ihouhou venuk . Kihi hetetamen helin tumali keil , titan mama onom keil iha netan enuk . Meatin keil koa isesenda enuk , Ahi hesesenda en keil . Ka koakeil isan selusien ten tokolkatien minuk , Ahi hetokol kat keil ! ”
01027030	Navong Aesak san tokolkatien mini evus , Siekob va rani . Ka katau suk , tunali koa Esao mai ris ran eivorohus .
01027031	Kei mun kukon more anien tai ka kuri va ven tata onen vani . Ka vit , “ Tata , mea li , tondan ka kian vuseri koa nakuri minuk . Ka hevus , kisan tokolkatien onom minau . ”
01027032	“ ? Keik sei ? ” Esao vit , “ Inau Esao , moeite onom . ”
01027033	Navong Aesak longe mukok , muti manin ka maleilei houlu ka visi vit , “ ? Isei keke muas tirendan ka kuri mai venau ? Nakani etin vus , keik kumai . Nasan vasi tokolkatien ekor onak mini . Ka nasakras mahilesi , tokolkatien enek heles eni lises . ”
01027034	Navong Esao raengoni , longe tisa ka muai roha vit , “ ! Tata , tokol kat nau li mun ! ”
01027035	Ka Aesak vit , “ Tumali mai luvos nau ka kur vasi tokolkatien onom tuai . ”
01027036	Esao viteni vit , “ Hatte elu keinek keke kei sak luvos nau . Isen koa vi Siekob mal varei . Mulamu , kei kulat vuluk ten moeite ranau , ka kosa , kei kulat tokolkatien emun ten moeite ranau . ? Korling etai li hati tokolkatien onom vahi onak ? ”
01027037	Aesak vit risi mini vit , “ Kei , namumoni tuai mai vi hetetamen mulik , ka namumon vatiamal keil vasi onen imai ihi meatin toumien onen . Nasani mini anien ka uaen . ? Natkuli , asan ris nakilea masani minuk ? ”
01027038	Esao mulelis peah tata onen vit , “ ? Tokolkatien onom tas eli ? ! Tokol kat nau li mun ! ! Tata , tokol kat nau li mun ! ” Ka muai roha .
01027039	Sakini , Aesak viteni mini vit , “ Ahi hersantei tilep hekas ah esom keil , ka amas hetovuol enuk .
01027040	Keik kiles en huhuen ka kihuli kat naef onom lises . Ka avaseini , kihi eiloheh onen tumali . Ka hekatau , navong kihit kovaso sesein keihoen onen tumali , kokilea kovamaluv rani . ”
01027041	Esao vuroh kat Siekob veni tata onen sa vasin tokolkatien mini . Kei mundemi min kei sasen vit , “ Avong mul mai vesesal itangis tata onak . Evus , nu vini Siekob . ”
01027042	Navong Rebekah long usil rendemien onen Esao , vise Siekob vamai veni . Navong mai , viteni mini vit , “ Natkuli kitaengonau . Tumali mul ling suain vurohien onen , ka mul mumon sise vouasuk kovamat .
01027043	Sakini kumon asa koa nihiteni minuk . Keitinesek , kiha ven tuak Leban koa ro en out Haran .
01027044	Ka kito hetal mini en out enek hetokol avong vurohien onen tumali heha netan .
01027045	Ka navong enhevobongen asa koa komumoni mini , nisila meatin etai hehat hekuruk kimai ris . Nametau keke kei nouasuk konamat , ka evus anahiteni keke kei mun namat . Ekrovattei kamil vasi milvavupuol ranau en avong vatas . ”
01027046	Sakini , Rebekah va ven Aesak ka viteni mini vit , “ Avek mah varei ven sakien onen ahin Hitaet keitel eke koa Esao kuri . Munak Siekob emun hekur ahin Hitaet etai , tahos imok inau nimat enges . ”
01028001	Sakini , Aesak vise Siekob ka meng kati vit , “ More minuk natkuli . Ekvati konatetalihetei natal min ahin ten out Kenan .
01028002	Hemukonek , kiha en out Mesopotemia en teim sen avu onom Betuel , ka kikur ahin en out enek . Natnahin avov onom , Leban , sua one vinvin avatetalihe . ”
01028003	Evus , Aesak san tokolkatien mini vit , “ Ahi ten keihoen hetokol katuk en tetalihen onom ka hesani minuk ehon keil ihi houlu . Hesakinuk kimai kihi mari tata onen vangi meatin keil houlu .
01028004	Ahi hetokol katuk hetal min vatiamal keil koa ikistal ika enuk suval koa rokol kat avu onom Ebraham . En avong koa hemai , hekataunuk kikur vasi atan koanek koa , kosa , komul ien suval heiu tai , hemai hehi onom kati . Veni atan enek , Ahi sani mulamu min avu onom Ebraham . ”
01028005	Evus , Aesak sila Siekob va en out Mesopotemia ven Leban koa vi natin Betuel ten out Eram . Kei vi tunali Rebekah , mama onen Siekob ka Esao .
01028010	Siekob lokovein Bersiba ka kei sasen musil sise va en out Haran koa mul soutin .
01028011	Navong out vong , va kistal en out tai en sise koa tahos ka ro en out enek . Kur ahat tai , mulung eni ka matil .
01028012	Navong mul matil , matil vovoi ka les sise tai koa vatte mul netan ka keite vina rokol out nesa , ka angelo keil amusili avina nesa ka amita netan eni .
01028013	Siekob lele vina nesa ka les Iahova mulomal nesa en sise enek ka viteni mini vit , “ Inau Iahova , Ahi koa Ebraham ka Aesak lumusili . Atan koa komul komatil ien , nisani minuk ka min vatiamal keil koa ikistal ika enuk .
01028014	Vatiamal keil onom enek hehi houlu vis hehi houlu mok . Suval koa meatin sakras vahuli nehi atan vasi keil ten out netan , meatin keil asakras avahuli vasin onom keil . Ihi houlu ihilelau isien vasi out netan iha itokol out wes ka out ist , out not ka out saot . Ka keil ihi sise ten tokolkatien onak heha min vatiamal sav keil ten out netan .
01028015	Kindem kati keke inau , nito venuk ka nikur koek en out vasi kiha en . Nikur risuk kimai en atan koanek ka nirlokoveintei keik hetokol avong num vasi asa koa navat kati minuk . ”
01028016	Navong lesi evus , Siekob muli en metavinavong ka viteni vit , “ ! Anatin eli , Iahova eli ro ko , ka inau nareingeingeni li ! ”
01028017	Ka anni vul kati ka viteni vit , “ ! Aue li , nahi oute vi out votut tai ! Nahi Ahi ro ko ka oute vi meteau koa vina veni en out nesa . ! Ei , nametau houlu en out ekek ! ”
01028018	Out mulan , Siekob muli ka kur ahat koa mulung eni ka vati mulomal vi metai mini keke hendem kat asa koa lesi . Evus , kur oel ten olip ka mutahi eni vatie lati vi out votut onen Ahi .
01028019	Ling isen out enek ' Bet-el ' koa aneite teni vi ' eim onen Ahi ' . Taon koa mul vesesal en out enek , isen Lus .  Evus , Siekob va en out Haran , teim sen avov onen , Leban . Navong les atouli elu onen , Siekob , evatien onen mul en tasite koa Resel , ka vis avov onen eni . Leban vit tahos hekuri , ka helamu , houm veni sua oulu (7) keke kilea vahuli . Navong Siekob longe mukok , si veni ka maeni . Ka navong sua oulu (7) evus , Leban enrovattei keke Siekob vakur Resel ka valohosai rani . Sakini , en avong ten tetalihen onealu , Laban keih kat Resel vamaen tunahin vakur vulin . Navong out mulan , Siekob lei kilea suk keke ro ral min Leah , ka tin katiat . Navong vis Laban eni , kei maeni hekur Resel en wik tai munak houmon hatkatien hetal mini keke houm sua oulu (7) emun mini . Ka Siekob maeni eris . En moulien onen , tounah koa Siekob mumoni , tokolkatien onen Ahi mul ien . Ka en out enek , ahin keilu onen ral min atouli toumien onealu telkur titan houlu . Evus , Ahi selus mini vit avong vinvin hemea ran out enek , heha ris en out onen tata onen . Ka navong telmual telva , kei metaun Esao ka meatin onen keil anouasi natal onen keil .
01035009	Navong Siekob mea ran out Mesopotemia , Ahi kistal veni en out Betel hatte tamun ka rokol kat risi .
01035010	Ahi viteni mini mukok , “ Kosa isom ' Siekob ' koa aneite teni vi ' meatin tasakluvosien , ' ka kosa heha , isom hehi ' Isrel ' koa aneite teni vi ' meatin koa lehkao min Ahi ' .
01035011	Inau navi ' El-Sadai , ' koa aneite teni vi ' Ahi ten Keihoen ' . Mihelah titiali keil hehi houlu . Mari vangi meatin keil houlu ika enuk ka tei en keil imai ihi asuv houlu keil .
01035012	Atan keil koa nasani min avu Ebraham ka tata onom Aesak , nisani minuk ka min vatiamal onom keil koa ikistal ika venuk . ”
01035013	Navong Ahi selus mini evus , mea rani .
01035014	Ka en out koa Ahi selus mini , Siekob vati lat ahat tai mulomal vahi out koa hendem kati asa koa Ahi viteni mini . Evus , kur oel ten olip ka uaen , mutah keilu eni vatie lati vi out votut onen Ahi .
01035015	Out koanek , Siekob ling isen vi ' Bet-el , ' ' eim onen Ahi ' .
01035016	Avong vahis muli , Siekob ka onen keil amea ran out Betel . Ka navong amul amual semau , soutin neli ran out Efrat , avong mai keke Resel vakur tivava ka kei votini keih .
01035017	Navong longe tisa houlu , ahin koa mul katauni viteni mini vit , “ Konandemkotei , ehon tamun keinek . ”
01035018	Ka mukos , mahien onen vi ten matien . Ka navong Resel leh ekor en eang , ling isen ehon ' Ben-oni ' koa aneite teni vi ' natin ten mahien ' . Ka tata onen viles isen mai vi ' Ben-samen ' koa aneite teni vi ' natin ten hek matu ' .
01035019	Navong Resel mat , arahini en vali sise koa va Efrat ( kosa , out enek avise en Betlehem ) .
01035020	Siekob kur mari ahat tai ka vati lati mulomal vatie lat tahitan onen . Ka mari ahat enek mules en out enek rokol kosa .
01035022	Siekob , ahin onen ehat (4) ka natnali keil teindan elu (12) .
01035023	Ehon keil koa aka en Leah mukok : Ruben ( koa moeite onen Siekob ) , Simeon , Livae , Sudah , Isekar , ka Sebiulon .
01035024	Ehon keil koa aka en Resel mukok : Siosep ka Bensamin .
01035025	Ehon keil koa aka en Bilah , ahin toumien onen Resel , mukok : Dan ka Naptali .
01035026	Ehon keil koa aka en Silpah , ahin toumien onen Leah , mukok : Kat ka Asar . Koakeil enek avasi keil en out Mesopotemia .
01037001	Siekob ro nges en atan ten out Kenan , out koa tata onen ro ien mulamu .
01037002	Koanek tunien usil Siekob ral min onen keil : En avong vasi , natnali Siekob keil amul alei kat sipsip ka nani keil esen . Tai en keil , isen Siosep , koa sua onen teindan oulu (17) mul kataun tunali keil koa mama one Bilah ka Silpah . Ka en avong tai , kur longlongien koa rotahostei usil sakien onen tunali keil min tata one koa Siekob ka avuroh kati .
01037003	Siekob , envatien onen mul en Siosep suli natnali sav keil veni kei matu navong avasi . Siekob mumon eisin taveah omon Siosep koa moreite mok ka musin eni en kei .
01037004	Ka navong tunali keil ales envatien onen tata one mul en Siosep suli keil , mete tisa kati ka arselustei vatahos mini .
01037005	En vongien tai , Siosep matil vovoi , ka navong vit usili min tunali keil , tine kati houlu mok .
01037006	Kei vit , “ Mihelong matil vovoien onak .
01037007	Romum out tas en ah ten uit ka romul ropar ruain uit keil . Evus , koa napar ruaini mulomal ka koa onami aka rahiti ka uva netan mini . ”
01037008	Ka tunali keil avisi avit , “ ? Keik komundemi kovit kihi asuv houlu hesulin komai ? ” Ka tine kati mok ven matil vovoien onen ka ven asa kei vit usili .
01037009	Evus , Siosep matil vovoi eris ka viteni min tunali keil vit , “ Namatil vovoi eris , ka nales meteiai , avati ka hitu teindan tai (11) uva netan minau . ”
01037010	Kei vit usil matil vovoien onen emun min tata onen ka tata onen vul kati vit , “ ? Matil vovoien sa ne ? ? Keik komundemi kovit tumali keil , mama onom , ral min inau mun mehemai meheha netan minuk ? ”
01037011	Tunali keil avi ielu kati mok ka tata mules mundem usil tounah koa Siosep viteni .
01037012	Avong tai , tunali Siosep keil amulamun sipsip esen tata one uva en out koa oumunai ae tahos vesesal en taon ten out Sekem .
01037013	Avong vahis muli , ka Siekob vise Siosep ka viteni mini vit , “ Ekvati keik kovaha en out Sekem , kovasao en tumali keil koa amul alei kat sipsip eser keil . ” Ka Siosep vit , “ Tahos , maha . ”
01037014	Tata onen viteni mini vit , “ Keik kiha kilei vis tumali keil . ? Aro tahosis ? ? Ka sipsip emun keil , tounah tovuol vakula keil ? Evus , kimai ris kihiteni minau . ” Sakini , Siosep musil ren tata onen ka mea ran vatihou keil ten out Hibron , va Sekem . Navong Siosep rokol out Sekem ,
01037015	mules ka rahit out vasi , ka meatin tai lesi ka visi vit , “ ? Komul kolekat etai tounah ? ”
01037016	Kei vit , “ Namul nalekat tuak keil koa amul alei kat sipsip keil . ? Kokilea kovahiteni minau out kave amul ien ? ”
01037017	Meatin enek vit , “ Uva tuai . Naraengoni avit avaha en taon ten out Dotan . ” Sakini Siosep mual valekat keil , ka votin keil en out Dotan .
01037018	Navong tunali keil alesi mul soutin veah , arun lekat sise koa avouasi vamat .
01037019	Aviteni min keil eris avit , “ Meatin ten matil vovoien enek mul mai .
01037020	Almai rovaha rovouasi vamat ka rovason teiai onen vaha en vulvul tai koa mul en out enek . Hevus , rokilea rovahiteni keke tirendan tai ralivahasi ka kani . Hesakini , reheles asa varei hekistal en matil vovoien keilu onen . ”
01037021	Navong Ruben raengon rendemien one , mundemi vit hekur koe tunali . Sakini , viteni min keil vit , “ Ronouastei .
01037022	En out volvol en out enek , rehesoni hehita en vulvul ten oai keisom koa memes , ronasontei her napoen . ” Viteni mukok veni mundemi keke hekulati ran he ka hesila risi heha ven tata one .
01037023	Navong Siosep mai vesesal ven keil , asakit lat eisin koa moreite koa musin eni .
01037024	Evus , avuli kati ka asoni vita en vulvul tai koa memes .
01037025	Evus , uva akanian . Ka navong amul semau akanian , amusil en vange meatin keil ten out Ismael amul umai ral min kamel keil ese . Aka en out Kilead avaha en out Isip . Amul akur ouai ka toeai koa vite tahos keke meatin keil avahul lati ran keil .
01037026	Sudah viteni min tunali keil vit , “ Munak rehou suain tuak orer , rosakras rovakur etai tounah koa tahos .
01037027	Ka munak rehesani min me-Ismael keil ekek , akilea avahul lati ranir . Hesakini , ir rehermuastei veni kei vi tuak orer , rokistal en ara tas . ” Ka tunali sav keil amaeni .
01037028	Ka navong tei en keil umai vesesal , tunali keil aleh lat Siosep ran vulvul ka amae lati ven keil . Me-Midian keil enek avul lati en mane koa silva vi hanumau (20) ka akuri uva en out Isip .
01037029	Navong tunali savsav keil amumoni , Ruben mul en out sav . Ka navong Ruben mai ris , sao en avul enek ka votini keke Siosep vuol tuai en out enek . Sakini , rali vas eisin omon veni longe tisa houlu mok .
01037030	Kei va ris ven tunali keil ka vit , “ ! Siosep vuol ! ! ? Numon sa li varei ? ! ”
01037031	Evus , amuas nani tai ka akur more eisin omon Siosep ka alelini en ran .
01037032	Ka keil akur eisin omon va ven tata one ka avit , “ Meles tounah ekek . ? Rovitei onen natmali ? ”
01037033	Kei lesi , lei kilea ka viteni vit , “ ! Anatin eli , onen varei ! ! Tirendan tai rali vahas natkuli , ka kani li varei vus ! ”
01037034	Siekob longe tisa ka rali vas eisin omon ka musin en musi eisin tatangien . Kei rangis natnali avong taveah .
01037035	Natnali keil ka natnahin keil umai veni avit avakatauni , ka kei seseini . Viteni min keil vit , “ Nitos nitangisi hetokol keite ten moulien onak , hetokol avong koa nihita en out ten matien . ” Sakini mules rangis Siosep .
01039001	Ka me-Ismael keil akur Siosep uva en out Isip keke hemai hehi slev . Ka meatin tai vuli , isen Potifar . Kei vi avat onen avkeih keil koa alosil kat mari eim omon Asuv Houlu ten out Isip .
01039002	Ka avong Siosep ro teim onen Potifar en out Isip , Iahova katauni en tounah vasi koa mumoni
01039003	ka sakin hetamen onen lei kilea keke Iahova mumon umen vasi koa mumoni tahos imok .
01039004	Potifar si houlu veni ka lingi vi avat en teim onen , lei kat tounah vasi keil onen .
01039005	Ka en hen Siosep , Iahova rokol kat teim ka ah keil onen koan-Isip enek .
01039006	Sakini , veni Siosep mul lei kat revi tounah vasi onen , Potifar romundem etai mun tounah . Mundem anien enges koa kei vani . Siosep , aven tahos ka veinan malikuh imok ,
01039007	ka avong vahis muli , ahin onen Potifar ling rendemien onen mul ien ka visi vit vamatil vatal mini .
01039008	Ka Siosep seseini ka viteni mini vit , “ ! Ei , asuv onak mudesinau ka ling tounah vasi onen en hek keke nilei kati . Kei romundem etai mun tounah en teim onen .
01039009	Kei san keihoen minau keke rek suval ren , ka , en teim onen , maen tounah vasi minau . Ka keik enges , koa kovi ahin onen , kei mututi vit nirrokoltei . Sakini , nasakras moumon asa koa koviteni , koanek romaltei en meten Ahi . ”
01039010	Avong vasi varei mul keih kat Siosep vahe keilu , ka kei seseini .
01039011	Ka avong tai , Siosep va neim voumon umen onen , ka meatin sav keil atovuol neim .
01039012	Ka navong ahin onen Potifar lesi , vuli kat eisin onen ka vit , “ ! Amai , matil vatal minau ! ” Ka kei seseini , mul lohosai rani , ka ling eisin tai omon mules en hen .
01039013	Navong ahin enek les Siosep mul lohosai rani ka eisin omon mules ,
01039014	kei visohiso keih min meatin toumien onen keil vit , “ Alles eisin ekek , omon koan-Hibru koa meatin onak kuri ka lingi ro teim . Kei vit voum vatisa minir . Mai en out namatil ien , vit vasak tisa enau , ka inau , navisohiso keih .
01039015	Ka navong raengoni navisohiso keih mukok , ling eisin omon mules venau , muloh va hae . ”
01039016	Kei vuli kat eisin omon Siosep mules veni rokol avong Potifar mu ris mai teim .
01039017	Navong meatin onen mai veni , vit usil tunien enek mini vit , “ Koan-Hibru koa kolingi mum en teim vit vasak tisa enau .
01039018	Ka navong raengoni navisohiso keih , ling eisin omon mules venau , muloh va hae . ”
01039019	Navong Potifar raengon tunien enek , tin tisa houlu ka vuroh kat Siosep .
01039020	Sakini viteni min avkeih onen keil avuli kati ka alingi va en eim takeih , out koa asuv houlu ten out Isip mul ling meatin keil koa amum tisa ien . Ka kei ro kat en out enek .
01039021	Ka en eim takeih enek , Iahova ro ven Siosep ka rokol kati mun . Kei sakin meatin koa lei kat eim takeih lele tahos eni .
01039022	Avong vahis muli , kei ling Siosep vi houlu en eim takeih . Kei mul lei kat meatin sav keil koa aro eni ka umen keil amumoni .
01039023	Sakini , meatin koa lei kat eim takeih romundem etai mun tounah koa lingi en hen Siosep . Lei kilea tounah vasi koa kei mumoni tahos imok , veni Iahova mul katauni .
01040001	Sua vahis muli va , ka en avong tai , meatin toumien elu onen asuv houlu ten out Isip lumum romaltei en meten .
01040002	Tai vi avat onen meatin koa amutah uaen omon , ka tamun vi avat onen meatin keil koa amul aran veret an . Ka ven tounah tai , tin kat keilu
01040003	ka ling keilu en hen asuv ten avkeih keil koa lei kat eim takeih onen , out koa Siosep ro ien .
01040004	Ka kei ling keilu esuk en hen Siosep helei kat keilu . Luro ral mini avong taveah neli .
01040005	En vongien tai , meatin keilu enek lumatil vovoi . Matil vovoien onealu tateisav ka aneite teni mun tateisav .
01040006	Navong Siosep mai ven keilu en visokon , les keilu lumundemko houlu .
01040007	Sakini vis keilu vit , “ ? Vensa namil langlangis kosa ? ”
01040008	Keilu luvit , “ Komal vasi melmatil vovoi , ka meatin tovuol ekok vata usili . ” Ka Siosep viteni min keilu vit , “ Ahi enges kilea vahit luvat matil vovoien keil . Matil vovoien onamil , luhiteni minau . ”
01040009	Sakini avat onen meatin koa amutah uaen vit , “ En matil vovoien onak , nales vati grep tai
01040010	koa angoite etel . Ka navong son oute , hatte tas ling en hungeite ka heite keil umen .
01040011	Navuli kat veiuaen onen asuv houlu ten out Isip ka nalah hei grep enek , navuhus eni va ien . Evus , nasani mini . ”
01040012	Siosep vit , “ Aneite ten matil vovoien onom mukok : angoi grep etel , aneite teni vi avong etel .
01040013	En avong etel , asuv houlu hehisok kiha veni , hemaenuk kimaluv ran eim takeih , ka heling risuk en umen onom . Keik kisan veiuaen mini hesuval koa komumoni mini mulamu .
01040014	Ka napeahik , kindem kat nau li munak tounah vasi tahos minuk ka kihit usil inau min asuv houlu . Mukonek vahera kikataunau nimea ran eim takeih ekek .
01040015	Kihiteni mini keke meatin keil avenan nau enges ran atan onomai , me-Hibru keil . Kihiteni mun keke inau narmumon etai tounah vatisa vasakinau mato en eim takeih ekek . ”
01040016	Navong avat onen meatin keil koa aran veret lesi keke aneite ten matil vovoien koa Siosep viteni tahos , kei suk vit lat onen mini vit , “ Inau mun namatil vovoi . Navous ateili ten veret etel mul en vatuk .
01040017	Koa nesa varei , veret tetahos an asuv houlu amul ien , ka aman keil umai amul akani . ”
01040018	Siosep viteni mini vit , “ Aneite ten matil vovoien onom mukok : ateili koa etel , aneite teni vi avong etel .
01040019	En avong etel , asuv houlu hehisok kiha veni , hemaenuk kimaluv ran eim takeih , ka meatin onen keil itei koteh vatum . Itekei lat teiai onom en ai tai ka aman keil imai ka ian avem . ”
01040020	Avong etel muli , ka vi avong amundem kat avong asuv houlu ten out Isip avasi eni . Sakini mumon mari anien ven hetetamen keil onen . Ka en avong koanek , kei sila meatin tai onen va , vamaen avat onen meatin keil tatah uaenien vatal avat onen meatin keil koa amul aran veret lumaluv ran eim takeih . Evus , kur keilu luva lumulomal en meten asuv houlu ten out Isip ral min hetetamen keil onen .
01040021	Kei ling ris meatin koa mutah uaen en vati umen onen eris ,
01040022	ka en kei koa ran veret , sila meatin onen keil avuli kati , amu vini , ka arekei lat teiai onen en ai tai . Tounah keil enek kistal suval koa Siosep viteni .
01040023	Ka meatin tatah uaenien romundemtei mun Siosep , envobongeni li varei .
01041001	Sua elu muli , asuv houlu ten out Isip matil vovoi keke mulomal en vali Oaisal Nael .
01041002	Navong ro en out enek , les buluk oulu (7) amea ran oai ka avengan keil en oumunai . Ave tahos ka amusising .
01041003	Evus , les buluk oulu (7) eris akatau amea ran oai emun , ka ave tisa ka avi sikou . Keil avatimal en vali oaisal enek vesesal en koakeil ave tahos .
01041004	Ka koakeil avi sikou , akan vasi koakeil ave tahos . Ka asuv houlu muli mea .
01041005	Evus , kei matil eris , ka les matil vovoien tateisav tai . Les hungei uit oulu (7) mul en vatte tas , keil vasi umen revi .
01041006	Evus , heite oulu (7) eris akikistal en vatte enek , avitehiteh rotahostei ka amukou ven eang sisil koa ka en out volvol muh lini .
01041007	Lesi keke koakeil artahostei amoul koe koakeil atahos , sakini uvin li vasi . Navong asuv houlu mea , kilea keke kei matil vovoi .
01041008	En visokon teni , kei mundemko houlu ka san selusien va min kleva keil ral min meatin taileilien keil ten out Isip vit avamai . Navong umai , viten matil vovoien onen min keil ka tovuol en etai keke vata usili mini .
01041009	Navong avat ten meatin keil tatah uaenien lesi , kei mai ka selus min asuv houlu vit , “ Kosa , namundem ris tounah tai koa namumoni romaltei .
01041010	Avong tai , keik tinom kat nau ral min avat onen meatin keil koa aran veret am . Sakini koling komal en hen asuv onen avkeih keil koa lei kat eim takeih onom .
01041011	En vongien tai , komal vasi melmatil vovoi , ka matil vovoien onomal , aneite ten keilu luteteisav .
01041012	Meatin hau tai koa vi koan-Hibru ro ral min komal , vi slev onen asuv onen avkeih keil . Navong melviten matil vovoien onomal mini , kei ra usil aneite teni min komal .
01041013	Tounah vasi mai kistal suval koa viteni , keik koling ris nau en vati umen onak , ka komuas koa mul ran veret am . ”
01041014	Sakini asuv houlu sila meatin onen tai vakur Siosep , ka hatte tas , akulati ran eim takeih . Kalah enges asev eni , asak moteini , ka amusin eni en eisin hau . Evus , amulamuni va mulomal en meten asuv houlu ten out Isip .
01041015	Ka asuv houlu viteni mini vit , “ Namatil vovoi ka meatin tovuol vata usili minau . Naraengoni keke keik kokilea kovata usil aneite ten matil vovoien keil . ”
01041016	Siosep vit risi mini , “ Asuv houlu , inau nasakras , ka Ahi enges kilea voumon aneite teni vamai vakistal kovailea . ”
01041025	Navong Siosep long matil vovoien elu onen , viteni mini vit , “ Matil vovoien keilu enek , aneite teni vatte tas . Ahi mul viteni minuk asa koa houmoni en avong keil koa hemai .
01041026	Buluk koa oulu (7) , ave tahos , ka hungei uit koa oulu (7) , umen revi , aneite ten keilu vasi vatte tas , luvi sua oulu (7) .
01041027	Buluk koa oulu (7) , ave tisa , ka hungei uit koa oulu (7) , amukou ven eang sisil koa ka en out volvol muh lini , aneite ten keilu emun luvi sua oulu (7) ten amai koa anien hetovuol ien .
01041028	Suval koa naviteni tuai minuk , Ahi mul rie lati minuk asa koa houmoni .
01041029	Sua oulu (7) hehi sua keil ten amas koa anien hehi houlu vis hehi houlu mok en out Isip .
01041030	Evus , sua oulu (7) hekatau koa anien hetovuol . Sua keil ten amas , er hevobongeni ven avong ten amai heat lin tounah vasi en kantri onom .
01041031	Anatin , avong ten amas keil , er hevobongeni veni avong keil koa hekatau , hetisa revi mok .
01041032	Ahi viteni minuk hatte elu keke keik kilea revi asa koa kei ling kati ka houmoni hekistal hervitei tuetin .
01041033	“ Sakini , kitie lat etai meatin koa vi meteisau ka kur ileilien . Evus , kilingi helei kat kantri onom .
01041034	Kilekat tei mun meatin keil koa ihi avat keil keke avalei kat umen vasi keil ten ah en sua keil ten amas . En vangi uit keil koa bak elim amul ien , iling revi bak tai heha en out sav .
01041035	Evus , san keihoen min keil keke ilah ruain anien koa aling revi tuai heha en mari eim keil en taon keil , ka ilei kokoe eni .
01041036	Anien keil enek heles hetokol avong keil ten amai koa hemai en out Isip . Mukonek , meatin keil asakras avamatmat ven amai . ”
01041037	Asuv houlu ral min meatin keil onen asi keil ven rendemien onen Siosep .
01041038	Ka viteni min keil vit , “ Rosakras rovahotin meatin etai vasuval Siosep koa ninin onen Ahi mul ien . ”
01041039	Sakini viteni min Siosep vit , “ Veni Ahi rie lati minuk tounah keil enek , melei kilea keke keik kovi meteisau ka kokur ileilien mulin meatin sav vasi keil .
01041040	Nilinguk kihi houlu en kantri onak ka meatin onak keil ilong kat asa kihiteni . Keihoen ten tounah vasi , nilingi en hem , ka vuluk tatondanien enges nututi .
01041041	Kosa , naling hek enuk keke komai kovi ' Avat ten Kavmen ' ten out Isip . ”
01041042	Ka asuv houlu kulat ring ten keihoen onen ka lingi en kalihen . Evus , kei musin en Siosep en more eisin koa muoh ka ling gol sen tai mul en hiren .
01041043	Evus , san kat koa hos lehei keke Siosep heloh eni , koanek vi onen meatin koa vi he matu onen asuv houlu . Ka navong mul muloh eni , meatin keil avisohiso avit , “ ! Almalingling ! ! Avat ten Kavmen mul mai , almalingling ! ” Mukonek , Siosep mai vi Avat ten Kavmen ten out Isip .
01041047	En sua oulu (7) ten amas , anien houlu vis houlu mok .
01041048	En out vasi , Siosep lah ruain tesao en uti uit keil ka lingi mul en mari eim tai en taon keil . Uti uit koa mul en taon vasi keil ka ran ah keil koa mul rahiti .
01041049	Uti uit houlu vis houlu mok keke Siosep sakras vahuli vasi , asuval veien ten atas .
01041050	Mulamu en avong ten amai , Siosep kur ahin tai , isen Asenat , natnahin pris tai , isen Potefara . Kei kur titan Siosep elu .
01041051	En moeite onen ling isen Manase koa aneite teni vi ' ekvobong ' veni vit , “ Ahi sakinau ekvobongen mahien onak ka koakeil en teim onen tata onak . ”
01041052	Ka en koa katau , ling isen Ifriem koa aneite teni vi ' san titiali ' veni vit , “ Ahi san titiali keil minau en out tasakvisien keil onak . ”
01041053	Navong sua oulu (7) ten amas en out Isip mai va ,
01041054	avong ten amai mai suval koa Siosep viteni . Mari amai mul en kantri sav keil emun , ka en out Isip enges , anien mul ien .
01041055	Avong amai kat meatin keil ten out Isip , umai apeah asuv houlu ven anien . Sakini viteni min keil vit iha ven Siosep ka umon asa hehiteni min keil .
01041056	Avong ten amai mai tisa revi mok , sakini Siosep maeni meatin keil onen asehen voiteh ten mari eim ten uit en taon vasi keil . Ka me-Isip keil umai avuli .
01041057	Meatin keil umai en out Isip aka en out sav houlu avahul uti uit veni anien tovuol en out vasi .
01042001	En out Kenan , an tisa mai rokol keil emun ka meatin keil , amai kat keil . Ka Siekob long kilea keke pulaoa mul en out Isip , kei viteni min natnali keil vit , “ ? Kami mimul mileles kami vensa ?
01042002	Naraengoni keke pulaoa mul en out Isip . Miheha en out enek , mihehul tei hesakini rehermattei en amai . ”
01042003	Sakini , halualim (10) en tunali hahah keil onen Siosep uva avul pulaoa en out Isip .
01042004	Ka tunali Siosep kati koa isen Bensamin , Siekob rosilatei vousil keil veni metau keke tounah tei nasuti en sise .
01042005	Sakini natnali Siekob keil uva ral min teisav keil keke avahul pulaoa , veni anien tovuol emun en out Kenan .
01042006	En avong koanek , Siosep vi Avat ten Kavmen en out Isip , ka meatin keil aka en out savsav keil umai veni avahul pulaoa rani . Sakini tunali Siosep keil umai veni ka uva netan mini , veinae vita rokol atan .
01042007	Navong Siosep les keil , lei kilea tunali keil ka mumoni suval koa kei reingeingen keil . Vis keih imok min keil vit , “ ! ? Mika kave ? ! ” “ Komai meka en out Kenan . Emaivati mivahul tei pulaoa . ”
01042008	Avaseini keke Siosep lei kilea keil , ka keil alei ras nan .  Tunali Siosep keil avul pulaoa rani ka akuri suk uva ven tata one en out Kenan . Katau ris , navong akan vasi pulaoa koa akuri , uva ris Isip avahul tei ris pulaoa .
01045004	Evus , Siosep viteni min keil vit , “ Almai vesesal . ” Ka uva veni suval ka viteni . “ Inau , tuak onami , Siosep . Kei koa mimaen me-Isip keil avuli .
01045005	Minalongtei natisa vuo minaselus kattei kami ven asa koa mimumoni . Tounah koa mimumoni enau vi hatkatien onen Ahi . Kei sila nau namulamu en kami makataun moulien onen meatin keil .
01045006	Sua elu suk keke anien tovuol en out ekok , ka sua elim (5) hemai veah keke meatin sakras voumon etai tounah en ah esen .
01045007	Ahi sila nau numai ekok moumoni vatiamal onami varvupuoltei , ka titiali keil orer koa ikistal enir imoul lises .
01045008	Sakini , rovitei kami mivasa latnau mamai ekok . Ahi keinek , kei vati lat inau navi hen matu onen asuv houlu ten out Isip . Navi houlu en teim onen ka navi Avat ten Kavmen ten mari kantri koanik .
01045009	“ Mihekalah miheha ven tata , mihehiteni mini mihehit , ' Natmali Siosep vit Ahi mumon kei vi Avat ten Kavmen en out Isip . Konatontei , kikalah kiha .
01045010	Kito en atan ten out Kosen vesesal venau : keik , natmali keil , avu onom keil , sipsip keil esom , nani keil esom , ka buluk keil esom emun . Mihekur vasi tounah keil onami imai .
01045011	Munak kito en atan en out Kosen , nakilea malei kat kami . Sua elim (5) veah mul mai keke anien hetovuol . Ka ekrovattei keik , vuo onom keil vuo tounah keil koa milei kati avamat ven amai . ' ”
01045025	Sakini alokovein out Isip ka uva ris teim ven tata one en out Kenan .
01045026	Aviteni min tata one avit , “ ! Tata ! ! Siosep mul moul veah ! ! Kei vi Avat ten Kavmen en out Isip ! ” Siekob ien von ka rokurtei anatin en keil .
01045027	Ka navong aviten tounah koa Siosep viteni min keil , ka les kat koa hos mul lehei koa Siosep sani vakur kei vaha en out Isip , kei leh revi ris eang onen ka lei kilea anatinien en selusien one .
01045028	Kei vit , “ ! Anatin eli ! Natkuli , Siosep , moul veah ! Rovaha malesi mau . Nakilea hervitei tuetin nimat . ”
01046001	Sakini Siekob lah vasi tounah keil onen ka va mau en out Bersiba . En out enek , kei mumon sanien votut min Ahi koa Aesak , tata onen , va netan mini .
01046002	En vongien , Ahi selus mini en matil vovoien tai vit , “ ! Siekob ! ! Siekob ! ” Siekob vit , “ ? O-o , inau ke li ? ”
01046003	“ Inau Ahi , navi Ahi onen tata onom . Konametautei kovaha en out Isip . Numon vatiamal onom hemai hehi mari kantri tai .
01046004	Inau niha hetal minuk ka nikur koek en sise vaha en out Isip . Ka hekatau , nilah ris vatimal onom hemai ris ekok . Ka Siosep emok heoteh koe metom navong kimat . ”
01046005	Navong Siekob mea ran out Bersiba , natnali keil aling kei ka titae keil ka ahin one keil en kat ten hos koa Asuv Houlu ten out Isip maeni ven keil .
01046006	Keil alah tirendan ese keil ka tounah keil koa alahi avong aro en out Kenan . Siekob va en out Isip ral min vatiamal onen :
01046007	natnali ka natnahin keil , ral min havinali keil .
01046028	Siekob sila Sudah va mulamu vahis Siosep keke vahisu mini en out Kosen . Navong arokol out enek ,
01046029	Siosep vut en kat ten hos ka muloh va en out Kosen vahisu min tata onen . Navong luvisu , lukav kat keilu ka Siosep murang taveah emok .
01046030	Siekob viteni min Siosep vit , “ Munak nimat kosa , nimat hetal min tomat veni nalesuk en metok keke komoul . ”
01047027	Me-Isrel keil aro en out Kosen en kantri ten out Isip . Tounah keil one mai vi houlu ka titae keil umai avi houlu vis avi houlu mok .
01047028	Siekob ro en out Isip sua teindan oulu (17) , rokol avong sua onen vi handred tai hanumau elu ka oulu mun (147) .
01048001	Avong vahis muli , Siosep kur selusien tai koa vit , “ Tata onom mesai . ” Sakini , kur titan keilu , Manase ka Ifriem , telva telsao eni .
01048002	Navong Siekob longe keke natnali Siosep mai valesi , mun tina mea ka rondan en avet onen .
01048003	Siekob viteni mini vit , “ Navong naro veah en out Lus en atan ten out Kenan , Ahi ten Keihoen kistal venau ka rokol kat nau
01048004	vit , ' Inau nisakin titam keil ihi houlu vis ihi houlu mok . Keil imai ihi mari vangi meatin keil . Ka atan ekek , nisani min vatiamal onom keil enek keke ito eni lises ka lisenges . ' ”
01048005	Evus , Siekob viteni mun vit , “ Siosep , ehon onom koa avasi keilu en out Isip mulamu en avong numai ekok , nikur kan keilu luhehi onak . Ifriem ka Manase lehesuval ehon onak keilu , Ruben ka Simeon .
01048006	Munak ehon tei ris ikistal enuk , ihi onom esuk . Atan koa keil ikuri , ikuri ran out koa nisani min Ifriem ka Manase . ”
01048013	Sakini Siosep ling Ifriem en usiven Siekob koa meil , ka Manase en usiven matu .
01048014	Ka Siekob mupes en hen esuk , ka ling hen matu mul en vatin Ifriem , avaseini vi tasite . Ka hen meil , lingi mul en vatin Manase koa vi moeite .
01048015	Evus , rokol kat Siosep vit , “ Ahi koa Ebraham ka Aesak , tata keilu onak , lumusili , kei hetokol kat ehon keilu ekek . Ahi koa lei kat revi moulien onak rokol avong kosa , hetokol kat keilu .
01048016	Ka angelo koa kur koe nau en avong tatisa keil , hetokol kat keilu . Isok ka isen tata onak keilu , Ebraham ka Aesak , telhemoul en ehon keilu ekek . Titaealu keil ihi houlu , ka vatiamal onealu ihi houlu mok en out netan . ”
01048017	Navong Siosep les tata onen ling hen matu mul en vatin Ifriem , rositei veni . Sakini mul sak vakulat hen tata onen ran vatin Ifriem ka valingi en vatin Manase .
01048018	Kei viteni min tata onen vit , “ ! Vuo , romuktei nek ! Kiling hem matu hemai ekok en vatin koa moeite . ”
01048019	Tata onen seseini vit , “ ! Natkuli , nakilea ! Vatiamal onen Manase imai ihi vangi meatin tai koa hemarite . Ka vatiamal onen tunali koa tasite imai ilin onen keil , imai ihi mari vangi meatin keil koa hehi houlu mok . ”
01048020	Sakini kei rokol kat keilu en avong enek vit , “ Me-Isrel keil ihit usil keilu en avong ten tokolkatien ihit , ' Ahi hetakol katuk hesuval koa kei mumoni en Ifriem ka Manase . ' ” En sakien enek , Siekob ling Ifriem mulamu en Manase .
01048021	Evus , Siekob viteni min Siosep vit , “ ? Kolesi ? Vesesal mamat . Ka Ahi heto venuk ka hekur keik kiha ris en atan esen avu onom keil . ”  Evus , Siekob vise ruain natnali sav keil , rokol kat keil ka viten tounah koa hekistal en vatiamal one keil en avong koa hemai veah . Ka min Sudah , viten selusien koanik :
01049008	“ Sudah , tumali keil ihou lat isom . Keik ku vasin koakeil ivae hetal minuk , ka tumali keil iha netan enuk .
01049009	Sudah suval laeon koa mu vini tirendan tai ka kani . Evus , va ris en vulin , mutelan eni ka matil . Ka meatin tovuol vaha vesesal veni .
01049010	Hiasuvien ten keihoen onen asuv houlu keil hel lisenges en Sudah ka vatiamal onen . Meatin keil ten kantri sav ihouhou veni , ilong kati ka isan sanien keil one mini . ”
01049033	Navong Siekob san selusien ekor min natnali keil evus , mutelan risi en avet onen ka mat .
01050022	Siosep ronges ral min me-Isrel keil en out Isip rokol navong sua onen vi handred tai ka halualim mun (110) .
01050023	Kei moul semau les titan Ifriem keil ka havinali keil . Les titan Makir koa vi natnali Manase , ka kur revi keil umai en vatiamal onen .
01050024	Kei viteni min tunali keil vit , “ Vesesal mamat , ka nakilea keke Ahi helei kat kami ka helah lat kami mihemea ran atan koanik . Helamun kami miheha en atan koa kei vat kati min Ebraham , Aesak ka Siekob . ”
01050025	Evus Siosep vis keil avoumon hatkatien tai mini vit , “ Mihehat kati minau keke navong Ahi helamun kami miheha en atan enek , mihekur kat teiai onak hetal min kami . ”
01050026	Rovitei tuetin , Siosep mat . Sua onen rokol handred tai ka halualim mun (110) . Musil sakien onen me-Isip keil , asak revi teiai onen ka alingi matil en titi eim tai .
02001001	Navong Siekob va en out Isip , natnali keil amusili ral min ahin one ka titae keil .
02001002	Isen natnali keil koa amusili mukok : Ruben , Simeon , Livae , Sudah ,
02001003	Isekar , Sepulon , Bensamin ,
02001004	Dan , Naftali , Kad , ka Aser .
02001005	Keil enek koa akistal en ran Siekob ral min titae keil , keil vasi arokol hanumau etel ka halualim emun (70) . Natnali koa vi Siosep mul tuai en out Isip .
02001006	Avong houlu muli , ka Siosep ral min tunali keil ka meatin sav keil koa umai en avong enek umatmat .
02001007	Ka titae keil aro en out enek ka akur titae va vio . . . umai avi houlu vis avi houlu mok . Navong vesesal sua handred ehat (400) mai muli , me-Isrel keil umai avi houlu en out Isip , vesesal vahi keil enges .
02001008	Evus , aling asuv houlu hau tai valosil kat kantri ten out Isip , ka kei rokilea etai tounah usil Siosep .
02001009	Kei viteni min meatin onen keil vit , “ Me-Isrel keil avi houlu ramat ka keihoen one muli ir .
02001010	Munak kantri sav tai houmon rea hetal minir , me-Isrel keil akilea avatas vatal min keil ka u vini ir ka ilohosai ran kantri orer . Ven koanik , rehelekat sise koa vasakin keil irvitei mun houlu . ”
02001011	Sakini me-Isip keil asakin keil umai avi slev keil one . Aling meatin koan avi houlu en keil ka asak purun me-Isrel keil . Avetin onen me-Isrel keil mumon mari meteimal keilu ten out Pitom ka Rameses avaling seh en tounah keil onen asuv houlu ten out Isip val ien .
02001012	Ka navong meatin keil ten out Isip amum keih min me-Isrel keil , keil esuk avi houlu tamun ka asien out vasi . Meatin vasi keil ten out Isip umai amul ametaun keil .
02001013	Sakini me-Isip keil asak visi avou vini keil en umen .
02001014	Asakin keil amumon mari eim keil , avous tounah keil tameas , amum keih en ah ese , ka amumon umen tateisav keil koa takeih . En sise houlu , amul asakin moulien onen me-Isrel keil keih ramat , eromahistei keil .
02001022	Mukos , me-Isrel keil umai avi houlu mok . Sakini , asuv houlu ten out Isip meng kat meatin onen keil vit , “ Mihekur tivava vasi keil one koa avi meahos , ka mihetitivin keil ihaha en mari Oaisal Nael . Ka tivava keil koa avi atouli , mihemaen keil imoul . ”
02002001	En avong enek , meatin tai koa kistal en vatiamal onen Livae retalihe ral min ahin tai en mari vatiamal eris onen .
02002002	Ka ahin onen kur titaealu tai koa vi meahos . Navong lesi keke tivava enek moreite mok , kei ling suaini avati etel .
02002003	Ka navong lesi keke sakras emun valing suaini , kur ateili tai koa amumoni en vati oumunai koa marite . Evus , muta koe en koltar vasakini oai sakras vaha neim ien . Evus , ling tivava onen eni ka lingi sesai en vali Oaisal Nael koa oumunai tetaveah amoul ien . Evus , kei va .
02002004	Ka ahinali tivava enek vati mul soutin neli vales asa vakula , isen Miriam .
02002005	En hati avong koanik , natnahin asuv houlu mita en vali oaisal vakul . Kei mita ral min atouli toumien onen keil ka amul aka rahiti ka alei kokoe eni . Rovitei tuetin , atouli enek lei silat ateili enek en oumunai keil koa tetaveah ka sila atouli toumien tai onen vakuri .
02002006	Navong sani mini , natnahin asuv houlu poh lat meten ka lesi keke titi ehon mul ien , mul mis . Kei enmahisi ka vit , “ Kei vi ehon tai li onen me-Isrel keil . ”
02002007	Navong ahinali titi ehon lesi mukok , mea visi vit , “ ? Maha mahis etai ahin Isrel vamai vatounat eni minuk ? ”
02002008	Ka viteni mini vit , “ Tahos , kumoni . ” Sakini atouli va , kur mama kati onen ehon mai veni .
02002009	Natnahin asuv houlu viteni mini vit , “ Kikur titi ehon ekek ka kisan susu mini . Navong helokovein susu , inau nikuri hehi onak ka nihul keik ven umen onom . ” Sakini , kuri ka rounat eni .
02002010	Navong ehon enek mai mariso , kur risi ka sani min natnahin asuv houlu . Natnahin enek kur kani mai suval natnali kati ka ling isen vi ' Mosis ' koa aneite teni vi ' naleh lati ' veni vit , “ Nihise hemukonek veni naleh lati ran oai . ”
02002011	Sua houlu muli ka Mosis moul mai vi mari meatin tai . Ka avong tai , kei va mul sao en meatin onen keil ka lesi keke me-Isip keil asak purun me-Isrel keil en umen takeih keil . Lesi mun koan Isip mul mu vini koan Isrel tai , ka Mosis lei kilea vi tue tai .
02002012	Mosis lei rahit out ka lesi keke meatin tovuol valesi , sakini mu vini koan Isip , rahin suaini en veien en out enek , ka va ris teim sen .
02002013	Out mulan eni , va ris ka les me-Isrel elu lumul lumuti en keilu . Viteni min kei koa mum tisa vit , “ ? Vensa komul komuti ris tumali ? ”
02002014	Meatin viteni vit , “ ? Isei linguk kovi asuv onomai keke kovalei revi usite onomai ? ? Kovit kovouas nau vasuval koa komu vini koan Isip nenganeh ? ” Selusien onen sakin Mosis metau ka vit sasen eni vit , “ Meatin keil akilea tuai asa koa namumoni . ”
02002015	Ka navong asuv houlu ten out Isip raengon asa koa kur out , kei lekat sise vouas Mosis . Ka Mosis lohosai va soutin en atan ten out Midian .  Navong Mosis rokol Midian , pris tai onen me-Midian keil koa isen Setro maen Mosis ro ral mini . Avong muli , ka pris san natnahin mini . Kei kur titan ka aling isen vi ' Kersom ' . Ka Mosis kataun keil ka lei kat sipsip ese keil vesesal sua hanu mau elu (40) .
02003001	Avong tai , Mosis mul lei kat sipsip ral nani keil esen avu tisa onen koa isen Setro koa vi pris tai onen me-Midian keil . Mosis mulamun keil amu koteh out volvol ka uva vesesal ven Vatihou Senae koa vi votut onen Ahi .
02003002	Ekonek , angelo tai onen Iahova kistal veni suval ahang koa mul rekau en holeai tai . Mosis lesi keke ahang enek mul mukan ka rokantei varei holeai koanek .
02003003	Kei mundemi vit , “ ! Koanik vi tounah sal tai ! ? Vensa ahang rokan lintei holeai enek ? Maha vesesal malei visi . ”
02003004	Navong Iahova les Mosis mul mai vesesal , vise ka en holeai enek vit , “ ! Mosis , Mosis ! ” Ka Mosis vit risi mini vit , “ ? O-o , inau ke li . ”
02003005	Ahi viteni mini vit , “ Konamaitei vesesal . Kulat sandel onom veni atan koa komulomal ien vi votut .
02003006	Inau navi Ahi onen avu onom keil : onen Ebraham , onen Aesak ka onen Siekob . ” Navong longe mukok , Mosis kur koe nan veni ulin metau vales Ahi .
02003007	Evus , Iahova viteni mini vit , “ Nales mahien onen meatin keil onak en hen me-Isip keil . Nalong tangien one ven avat toumien one keil amumoni keih min keil . Anatin , inau nakilea mahien keil vasi one ,
02003008	sakini namita netan malah lat keil ran hen me-Isip keil . Nilamun keil iha en out tai koa tahos imok , out koa amas mul ien . Atan koanek , kosa meatin sav keil ekek amul ien : me-Kenan keil , me-Hit keil , me-Amor keil , me-Peres keil , me-Hiv keil , ka me-Sebus keil emun . Avaseini , nikulat keil ka nisani suk min me-Isrel keil .
02003009	Nalong tangien onen meatin keil onak ka nalesi mukave meatin keil ten out Isip amul apurun keil en umen takeih .
02003010	Sakini , kosa , nisilak kihita ven asuv houlu ten out Isip keke kovalah lat meatin keil onak ran kantri onen . ”
02003011	Ka Mosis viteni min Ahi vit , “ Inau navi meatin kuren enges . Nasakras maha ven asuv houlu ka malah lat me-Isrel keil ran out Isip . ”
02003012	Ahi vit kesi mini vit , “ Inau ialu minuk . Ka navong kilah lat meatin keil ran out Isip , kilamun keil mihemai en vatihou koanik ka kimot venau . Hemukonek , keik kilea keke inau nasilak . ”
02003013	Ka Mosis vit risi mini vit , “ ? Ka munak niha ven me-Isrel keil ka nihiteni min keil nihit , ' Ahi onen avu onami keil , kei sila inau numai ven kami , ' ka keil ihis inau ihit , ' ? Isen isei ? ' ka nihiten sa min keil ? ”
02003014	Ahi viteni mini vit , “ ! Inau , NAVI ! Kiha kihiteni mok min keil kihit , ' Koan isen Iahova koa aneite teni vi ' NAVI , ' kei sila nau numai ven kami . '
02003015	Kihiteni min keil keke Iahova sanuk kuva ven keil . Inau , Iahova , navi Ahi onen avu one keil : onen Ebraham , onen Aesak , onen Siekob . Iahova hehi isok , hel sesuk , ka koakeil ikatau en kami ihise nau eni . ”  Navong Mosis selus min Ahi evus , va ris teim ka sak mesen kei vaha Isip . En sise vaha Isip , visu min tunali koa isen Eron koa Ahi sila veni . Mosis viteni mini tounah keil koa Ahi mumoni mini . Evus , luva ven hetetamen keil onen me-Isrel keil , ka asi keil keke Ahi les mahien one ka san meatin tai vakataun keil .  Ahi Rie Lat Keihoen Onen min Me-Isip Keil Eksodas 11:1-8 Navong Mosis keilu Eron lurokol Isip , luva lules asuv houlu . Ka luviteni mini luvit , “ Ahi sila komal melmai melvahiteni minuk kovamaen meatin onen keil , me-Isrel keil , avaha en out volvol keke avoumon sanien votut vahina mini . ” Asuv houlu viteni min keilu vit , “ ! Vuo , me-Isrel keil asakras avalokovein umen one ! ” Sakini Ahi mumon tounah tatisa houlu vakat meatin keil ten out Isip . Tai mulamu , evis teisav tamun : ) Oaisal Nael viles vi ara . ) Frog keil umai avi houlu en out vasi . ) Out keil umai avi houlu en aven meatin vasi keil ka tirendan emun keil . ) Neno tatisa keil umai avi houlu vis avi houlu mok akat meatin keil . ) Houlu en tirendan keil esen me-Isip keil umatmat , ka esen me-Isrel keil armattei . ) Utua kikistal en meatin keil ka tirendan emun keil . ) Ous mus houlu ka heitil teni mai suval merali laklas keil , abon meatin keil ka tirendan keil amul hae umatmat . ) Kal tatisa keil umai avi houlu ka akan vasi anien en ah keil ese . ) Mankoli mai mutaluh koe out vasi avong etel . Avong vasi , asuv houlu vit hemae lat me-Isrel keil ihaha munak Ahi hekulat tounah tatisa ran keil . Ka navong vasi koa Ahi kulati ran keil , asuv houlu viles rendemien onen , romaentei keil avaha . Evus , Ahi vit houmon tounah tamun koa hehi mahien ekor teni .
02011001	Katau en marmari tounah keil ekek , Iahova viteni min Mosis vit , “ Nisan mahien hetas sesuk heha min asuv houlu ten out Isip ka meatin keil onen . Evus , kei hemaen kami miheha . Anatin , hekeih esuk keke kami miheha hetal min tounah vasi keil onami .
02011002	Helamu , kihiteni min me-Isrel keil keke keil vasi ihis me-Isip keil koa aro vesesal ven keil keke isani min keil mormore tounah keil koa amumoni en gol ka silva . ”
02011003	Ka Iahova sakin me-Isip keil avouhou min keil esuk . Ka Mosis emun mai vi mari meatin tai en meten hetetamen keil onen asuv houlu ka meatin vasi keil ten out Isip .
02011004	Mosis va ris ven asuv houlu ten out Isip ka viteni mini vit , “ Koanik vi selusien onen Iahova , ' En metavinavong , nika vasi atan ten out Isip ,
02011005	ka nisakin moeite vasi keil ten out Isip koa avi meahos imatmat : koan hekur vulin asuv houlu hekatau , hehita hevus en moeite onen ahin keil toumien koa amul asak mesen anien . Ka en tirendan keil emun , moeite one imatmat .
02011006	Tangien heka vasi out Isip . Hetisa mok helin asa koa kur out en avong telamu , vuo asa koa hekur out en avong keil koa hemai .
02011007	Ka en out onen me-Isrel keil , tangien hetovuol , out hetaeng . Huli keil emun irmis kattei meatin vuo tirendan . Hemukonek , miheilea keke inau , Iahova , nalei kan me-Isrel keil ateisav ran me-Isip keil . ' ”
02011008	Navong Mosis mul selus , tin kati ka viteni mun mini vit , “ En avong koanek , hetetamen keil onom imai , iha netan minau . Keil ipeah nau keke malah lat meatin keil onak iha ran keil . Hevus , niha suk . ” Navong selus evus , Mosis mea ran asuv houlu enek .
02012001	Iahova selus min Mosis ka Eron en out Isip vit ,
02012002	“ Avati koanik hemai hehi avati koa helamun avati sav keil en sua keil koa hemai .
02012003	Milhehit mesen selusien koanik min me-Isrel vasi keil : en avong koa hehi halualim (10) ten avati koanik , meatin vasi keil iling revi sipsip vuo nani tai koa avani en teim se .
02012004	Ka munak keil en teim tai asakras avan vasin sipsip tai , akilea avatiti vuseri koanek vatal min teim tamun koa mul vesesal ven keil . Keil ititi hemal en meatin ehis koa avani .
02012005	Mihekur sipsip vuo nani koa hemukok : sua onen hetas , hehi meahos enges , ka tounah hetovuol hekula .
02012006	Mihelei kati teim hetokol avong koa vi teindan ehat (14) ten avati koanik . Ka navong out vong , me-Isrel keil vasi uvinvini tirendan keil enek .
02012007	Navong meatin tai hou vini esen hevus , hesien lelat tei ara ka hekuri heha en out koa ian vuseri ien . Hevus , hekas pos ten metareh eni , en out nesa ka en usite keilu teni .
02012008	En vongien enek , meatin keil ikur vuseri enek ka ilengasi enges . Iani hetal ouai keil koa kon ka veret koa is tovuol eni .
02012009	Minaantei koa romastei vuo koa akukoni en oai . Ka mihelengas mouni enges , hetal vatin , alen keil ka tin vasi koa tahos taanian .
02012010	Minaan rantei natokol visokon . Munak hatte etai heles , mihenit lini .
02012011	Navong mihean anien koanek , mihoumoni hesuval mimual en sise mivaha : mihesin en eisin keil toualien , miheheas sandel onami , mihekur kat eisal onami , ka mihean kekerati . Anien ten Mul Laui koanik hehi sanien votut min Iahova .
02012012	“ En vongien enek , nika vasi out Isip , nu vasi moeite keil koa avi meahos , onen meatin vasi keil ka onen tirendan vasi keil emun . Inau , navi Iahova , ka nisan mahien heha kat ahi keil onen me-Isip keil .
02012013	Navong nimai ka niles ara mul en pos ten metareh keil , hetie lati minau keke miro ien ka nil laui teim sami . Hesakini mahien koa nisani min me-Isip keil hersuttei kami .
02012014	Avong koanek , mihekur kati lises . Mihesakin avong enek hemai hehi avong votut tai . Mihoumon ale teni en sua vasi keil koa hemai , hesakin kami mihendem kat ris tounah koa inau , Iahova , namumoni . ”
02012015	Ahi viteni vit , “ Avong heite oulu (7) , miherkantei veret koa is mul ien . Mihean enges veret koa mahinhin . En avong koa mulamu en keil , mihelah lat vasi is keil ran teim sami . Mihetivini heha , veni en avong koa heite oulu (7) enek , meatin koa hean veret koa is mul ien , kei , mihesila lati heha ran kami , hervitei mun koan Isrel tai .
02012016	En avong oulu (7) enek , koan mulamu ka koan ekor en keil , mihelah ruai keke miheha netan minau . Umen hetovuol en avong keilu enek , ka mikileas mivasak mesen anien .
02012017	Mihehuli kat avong keil ten veret koa is tovuol ien enek en sua vasi keil koa hel hemai , ven koa en avong enek , inau nalah lat kami ran out Isip . ”
02012029	Navong avong teni mai , en metavinavong ten vongien , Iahova mita ka mu vinvini moeite vasi keil ten out Isip koa avi meahos : koa vakur vulin asuv houlu hekatau , vita rokol moeite onen koakeil amul en eim takeih . Moeite vasi keil emun onen tirendan keil umatmat .
02012030	En vongien enek , asuv houlu ral min hetetamen onen keil , ka meatin vasi keil ten out Isip amuli . Mari tangien ka rahit out Isip veni teim tovuol keke ehon etai varmattei ien .
02012031	En vongien enek , asuv houlu sisil en Mosis keilu Eron ka vit , “ ! Mihemea , miheha ran meatin keil onak ka miheha ran kantri onak , kamil hetal min me-Isrel vasi keil ! Miheha netan min Iahova suval koa milvis inau eni .
02012032	Suval koa milviteni , mihekur kat sipsip , nani ka tirendan keil esomi ka mihehaha . Ka navong mihoumoni , milhehisi li mun min Iahova keke hetokol kat inau mun . ”
02012033	Me-Isip keil vasi emun apeah keil keke aloh konakon avamea lah ran out one veni avit , “ Komai vasi mehematmat munak kami mihervatei . ”
02012037	Me-Isrel keil amea ran taon ten out Rameses en out Isip , amuales arokol meteimal ten out Sakot . Keil avi houlu vis avi houlu mok : amo keil enges rokol handred taosen ahetai (600,000) , ka atou keil ral min titiali keil one , arvulitei keil .
02012038	Meatin houlu mun koa arvitei tai en me-Isrel keil amusil keil . Ka meatin keil amulamun sipsip , nani ka tirendan sav emun keil koa avi houlu .
02012039	Keil aran veret koa is tovuol ien koa asak mesen pulaoa teni tuai en out Isip . Ven me-Isip keil akeih kat keil , keil aro konakon avaha . Sakini avong rovinvintei keke avatosil is vasuv lat pulaoa , vuo avasak revi anien sav keil ten sise .
02012040	Avong koa me-Isrel keil umai rohtoh en out Isip rokol avong uvaha rani , aro en out Isip sua handred ehat hanumau tai ka halualim emun (430) .
02012043	Ahi viteni min Mosis keilu Eron vit , “ Koanik vi mengkatien keil ten Anien ten Mul Laui : meatin keil ten kantri sav asakras avani .
02012044	Ka slev keil koa mivuli ka mimumon vekahoi en keil , keil akilea avani .
02012045	Meatin koa hemai ten avong havivis , vuo avuli ven umen ten avong havivis , kei sakras vani .
02012046	Anien vasi keil enek , iani en eim koa amumoni ien . Anakurtei naha hae ka anakur vul etai sin tirendan enek .
02012047	Me-Isrel vasi keil umon ale koanik . ”
02013001	Iahova viteni min Mosis vit ,
02013002	“ Moeite vasi keil koa avi meahos ihi onak : onen me-Isrel keil ka onen tirendan keil emun . ”
02013011	Sakini Mosis viteni min meatin keil vit , “ Iahova helamun kami miheha en atan esen me-Kenan keil , out koa vat kati tuai min kami ka avu onami keil . Navong hesani min kami ka miheto ien ,
02013012	mihesan risi mini moei ehon ihi onen . Mihoumoni emun min moeite onen tirendan vasi keil esomi koa avi meahos .
02013013	Ka en moeite ten dongki tai esomi koa vi meahos , mikilea mivahul lati ran Iahova en sipsip tai . Munak emihervattei mivahul lati , mihekur vul hiren enges . Ka en moei ehon onami keil emun , mihehul lati ran Iahova .
02013014	Sakini en avong keil koa hemai , munak natmali hehisuk en usite ten aneite ten sakien koanik , kihiteni mini kihit , ' Navong rovi slev veah en out Isip , Iahova lah lat ir ran out enek ral min mari keihoen onen .
02013015	Navong lesi keke asuv houlu ten out Isip , vatin keih ka enrovattei vamaen ir rovaha , kei mu vasin moei ehon keil vasi onen me-Isip keil vita rokol moeite ten tirendan keil ese . Ven koanik varei , rosa vasi moulien onen moeite koa avi meahos ten tirendan keil eser avahi sanien votut vaha min Iahova . Ka en moei ehon keil orer , rovul lat keil rani . '
02013016	Sakien keil ekek hehi imesien hesuval tounah tai koa ropar kati hel en vatir vuo her vasakin ir rehendem kati keke Ahi lah lat ir ran out Isip ral min mari keihoen onen . ”
02013020	Katau en avong koanek , me-Isrel keil amemea ran meteimal ten out Sakot ka uva en out Itam ka mul en valite ten out volvol . Ekonek , amumon votevav keil .
02013021	Ka Ahi mulamun keil , en meneai alesi suval mahmah koa mulomal vina nesa ka mul mulamun keil , ka en vongien , viles mai vi mari ahang koa ritin en sise vasan meneai min keil . Sakini keil akilea avoual en meneai ka vongien .
02014005	Navong asuv houlu ten out Isip raengoni keke me-Isrel keil uvaha tuai , kei ral min hetetamen onen keil , rendemien one viles ka avit , “ ? Asanei ke romul romumoni ? ! Romaen me-Isrel keil alohosai ranir , ka keil irmumontei mun umen keil orer ! ”
02014006	Sakini asuv houlu vita ka vis meatin tavaeen keil onen isak mesen keil ka hos esen keke heleh kat tavaeen onen .
02014007	Asak mesen keil evus , asuv houlu muloh en kat onen ka rie lat more kat tavaeen sav keil heite handred ahetai (600) koa hos mul lehei keke avat tavaeen keil onen akilea avaloh eni . Ka hetetamen tavaeen sav keil emun onen akur kat teisav keil ka amusil keil .
02014008	Iahova sakin rendemien onen asuv houlu keih tamun keke valikat me-Isrel keil . Ka navong asuv houlu ka meatin keil onen amul umai , me-Isrel keil areingeingeni . Amual amarir ka rendemien konakon tovuol emun en keil .
02014009	Ka meatin keil tavaeen ten out Isip amuloh akatau usil keil : koakeil koa amuloh en kat tavaeen , koa mun amuloh en hos , ka koakeil emun amual enges . Avotin me-Isrel keil esuk navong keil amul amuseh en vali Atas Hilhili , vesesal en taon elu koa avise keilu en Vi-Hahirot ka Baal-Sevon .
02014010	Navong me-Isrel keil ales asuv houlu ka meatin tavaeen onen keil umai , keil ametau vis ametau ka amurang vina min Iahova ven kataunien .
02014011	Keil aviles ka aviteni min Mosis avit , “ ? Koles asa koa komumoni navong kolah lat komai ran out Isip ? ? Out tatetahinien rovinvintei en out Isip keke sakin keik kolah lat komai memai en out volvol ekek mevamatmat ?
02014012	Koanik suval tounah koa meviteni minuk hemai hekistal . Navong romul veah en out Isip , meviteni minuk mevit kovasokovein komai mevales mevahi slev onen me-Isip keil . Hetahos imok keke mehehi slev keil keva , heloh lin koa mehematmat en out volvol ekek . ”
02014013	Ka Mosis viteni min keil vit , “ ! Minametautei ! Mehelomal hekeih ka miheles asa koa Iahova houmoni ven kami kosa . Me-Isip keil enek , miherlestei mun keil .
02014014	Iahova keinges hehu en usite onami , ka kami mihermumon etai tounah . ”
02014015	Iahova viteni min Mosis vit , “ ? Vensa komul korangis kataunien venau ? Hiteni min me-Isrel keil avamea avasak mesen keil avaha .
02014016	Kihat lat eisal onom ka kihuli kati hehina nesa en atas . Hesakin atas heleh vasi helu , ka meatin keil akilea avoual koteh atas en atan tames .
02014017	Inau numon rendemien onen me-Isip keil hekeih keke avakatau usil kami . Nihat lat isom heloh lin isen asuv houlu ten out Isip navong nilin kei hetal min meatin tavaeen onen keil : koakeil amuloh en kat one , koakeil amuloh en hos , ka koakeil emun amual enges .
02014018	Navong nilin keil , me-Isip vasi keil ilea suk keke inau navi Iahova . ”
02014019	Angelo tai onen Ahi koa mul mulamun meatin keil tavaeen onen me-Isrel keil en ualien one , kei viles va en eisile keke vating koe keil . Ka mahmah onen Ahi emun musili ,
02014020	mul vas me-Isrel keil ka me-Isip keil . Mahmah enek san mankoli min me-Isip keil , ka en usite onen me-Isrel keil , san meneai min keil . Sakini en vongien enek , keil asakras avamai vesesal ven me-Isrel keil .
02014021	En vongien enek , Mosis mutea lat eisal onen nesa en atas , ka Iahova sakin mari eang tai ka en out ist , mai muh vas atas . Ka navong me-Isrel keil alele , alesi keke atas leh vasi tuai , out luhu mai vi atan tames .
02014022	Atas vi vieh en usite keilu , ka en vongien enek , me-Isrel keil amual kotehei en atan tames enges .
02014023	Navong me-Isip keil alei kilea keke me-Isrel keil amul uva , keil amuloh alikat keil en out tames en atas enek : koakeil en kat one , koakeil en hos keil , ka koakeil emun amual enges .
02014024	Vesesal out valan , Ahi mules en ahang koa taveah vina nesa ka les meatin tavaeen keil ten out Isip . Evus , mumon keil alei konakon ka arendem konakon .
02014025	Ahi mumon wil ten kat one averai , asakras avakarali revi . Sakini me-Isip keil avit , “ ! Rovahaha ran me-Isrel keil ven Iahova mul vuhu en usite one ! ”
02014026	Iahova viteni min Mosis vit , “ Kitea lat hem heha nesa en atas , ka hemai suk hemavul koe me-Isip keil ral min hos ka kat keil one . ”
02014027	Sakini , navong meteiai roha , Mosis mutea lat hen ka atas mai ris en vulin . Me-Isip keil asak somok avamea , ka Iahova sakin atas rein keil vasi uva en huinev .
02014028	Atas muris mai , mutaluh koe vasin meatin tavaeen keil ten out Isip ral min hos keil ka kat keil one koa amusil me-Isrel keil uva en atas . Tovuol en keil vamoul .
02014029	Ka me-Isrel keil , keil amual koteh atas en atan tames , atas vi vieh en usite vasi keilu .
02014030	En avong enek , Iahova lah lat me-Isrel keil ran hen me-Isip keil , ka ales teiai keil one umatmat amul en vali atas .
02014031	Navong me-Isrel keil ales mari keihoen koa Iahova rie lati navong mu vini me-Isip keil , ametauni ka avouhou mariso veni . Keil aling demkatien one eni ka en Mosis koa vi meatin toumien onen .
02015022	Evus , Mosis mulamun me-Isrel keil ran Atas Hilhili ka uva en out volvol ten out Sur . Avong etel keke amual koteh out volvol enek , ka arvotin etai oai .
02015023	Umai suk en out tai koa oai mul ien , ka oai enek kon , asakras avamuni . Sakini avise out enek en ' Marah ' koa aneite teni vi ' kon ' .
02015024	Meatin keil arun kutut kat Mosis avit , “ ? Asa suk keke rehemuni ? ”
02015025	Mosis murang min Iahova en hisien , sakini rie lat mavuli ai tai mini . Ka navong soni va en oai koa kon , sakin oai mai kas . Ka meatin keil akilea suk avamuni .
02016001	Avong vahis muli , me-Isrel vasi keil uva ran out avise en Alim . Ka en avong koa vi teindan elim (15) ten avati koa elu , mulin avati tai katau en avong amea ran out Isip , keil umai en out volvol koa avise en ' Saen . ' Saen mul luhu Alim keilu Vatihou Senae .
02016002	Ekonek , keil vasi arun kutut kat Mosis keilu Eron
02016003	avit , “ Tahos imok keke Iahova vou vinvini komai tuai en out Isip . Ekonek mekilea mevatondan ka mevan vuseri ka tounah sav teimun keil vahi houlu . ? Vensa kamil millah komai memai en out volvol ekek amai val vat komai ka mevamatmat ? ”
02016004	Iahova viteni min Mosis vit , “ Kosa numon anien hetivtiv hesuval ous koa mus heka en teilang hemita ven kami vasi . Meatin keil iha en avong vasi , ilahi hevinvin enges ten avong enek . En sise koanik inau nisak vis keil keke nihotini usil kat selusien keil onak vuo irmusiltei .
02016005	En avong ahetai (6) ten wik vasi keil , akilea avalahi ka avasak meseni vavinvin ten avong elu . ”
02016011	Iahova viteni min Mosis vit ,
02016012	“ Naraengon selkututien onen me-Isrel keil . Kihiteni min keil keke en mendilah enek , keil ian vuseri , ka en visokon , keil akan vini keil en veret . Hesakini keil ilea keke inau , Iahova , navi Ahi one . ”
02016013	En mendilah enek , aman keil koa avise keil en ' kuel ' umai asien out koa amul ien , ka amuas keil ka akan vini keil eni . Ka en visokon , out vasi memer en tilep .
02016014	Navong meteiai kan out memes , ales tilep mai vi tounah tai koa mahinhin ka mukut , mul en atan ka tounah vasi . Ka navong arokoli , merangli .
02016015	Navong me-Isrel keil alesi , alei rasi ka amul avis ris keil en selusien one avit , “ ? Manna ? ” koa aneite teni vi “ ? Asa keinek ? ” Mosis viteni min keil vit , “ Koanik anien koa Iahova sani min kami mivani .
02016016	Iahova meng kat kami keke kami vasi mihesien mari kap helu ven meatin tetai . Mihelahi hevinvin en asa koa teim onami akilea avani en avong vatas . ”
02016017	Me-Isrel keil amumoni suval kei viteni : koan en keil alahi houlu , ka keil en koa alahi havivi enges .
02016018	Navong avuli kap teni , koakeil alahi houlu alesi vinvin en teim one , ka koakeil alahi havivi enges , keil emun alesi vinvin en teim one . Keil vasi alahi vinvin en keil .
02016019	Mosis viteni min keil vit , “ Tovuol en kami helingi hetokol visuvong . ”
02016020	Ka keil koa arlong kattei Mosis ka avit avaling tei vales vatokol visokon . Ka en visokon enek , manna enek , oul keil akikistal ien ka vite vo . Navong Mosis lesi , vuroh kat keil .
02016021	En visokon vasi , meatin vasi keil uva alahi vinvin enges ven teim se . Ka navong meteiai sakin out mai mutin , asa koa mules en atan mukurle .
02016022	En avong ahetai (6) ten wik , keil alahlah manna vinvin ten avong elu , kap ehat onen meatin tetai . Hetetamen keil ten vatiamal keil umai ales Mosis ka avit usili mini .
02016023	Kei viteni min keil vit , “ Ahi meng kati keke visuvong hehi avong votut tasehien , vi Sabat onen . Sakini kosa , asa koa mivit mivani , kei mihetani vuo mihekukoni en oai usil rendemien onami . Ka hatte koa hehi teisao , miheling revi heles hehi ten visuvong . ”
02016024	Suval koa Mosis meng kat keil eni , keil aling revi koa teisao rokol avong out mulan ka kei rotisatei , oul keil arkistaltei ien .
02016025	Mosis vit , “ Kosa , mihean koanik ven kosa vi Sabat onen Ahi , avong votut tasehien . Mihervotin etai anien hae en out roro ien .
02016026	Avong ahetai en wik miheha mihelah anien ami , ka en avong oulu (7) koa vi Sabat , mihervotintei . ”
02016027	Heisavos Mosis viteni mukonek , en avong oulu (7) ten wik , meatin keil koan uva avalahlah anien ka arvotintei .
02016028	Sakini Iahova viteni min Mosis vit , “ ? Kami miheles mihesesein mengkatien keil onak hetokol avong sa ?
02016029	! Milesi ! Inau , Iahova , nasan avong tai tasehien min kami . Ven koanik , en avong koa vi ahetai (6) ten wik vasi keil , nisan anien min kami hevinvin ten avong helu . Ka en avong oulu (7) ten wik , meatin vasi keil itos en out koa keil amul ien , meatin hetovuol houal ran teim onen . ”
02016030	Sakini , meatin keil armumtei en avong oulu (7) .
02016031	Me-Isrel keil avise anien enek en ' manna ' . Kei suval titi uti ai koa muoh , ka akani kas suval kek koa hani mul ien .
02017001	Me-Isrel keil vasi amemea ran out volvol ten out Saen , umai en out tai . Evus , uva en out sav , musil selusien onen Iahova . Amumon votevav one en out tai koa avise en Revidim , ka oai tovuol en out enek koa avamuni .
02017002	Keil aselus kutut kat Mosis avit , “ ! San oai min komai mevamuni ! ” Ka Mosis vit , “ ? Vensa misel kutut kat nau ? ? Vensa mivit mivasak vis Iahova keke hetie lat keihoen min kami lises ? ”
02017003	Ka meatin keil , maroro kat keil houlu ka amules aselus kutut kati ka avit , “ ? Vensa kokulat komai ran out Isip ? ? Titiali keil onomai ka tirendan keil emun tive memes , kovit kovou vini komai en maroro ? ”
02017004	Sakini Mosis vis keih min Iahova vit , “ ? Numonsa min meatin keil ekek ? Vesesal avov nau . ”
02017005	Iahova viteni min Mosis vit , “ Kikur hetetamen koan onen me-Isrel keil , kilah ruain keil mihelamu en meatin sav keil . Kikur kat eisal onom koa komuas Oaisal Nael eni .
02017006	Nilomal vesesal ven mari ahat tai en Vatihou Saenae . En out enek , kuas ahat enek ka oai hekistal houe rani ka meatin keil imuni suk . ” Sakini , Mosis mumoni mukonek en meten hetetamen onen me-Isrel keil .
02017007	En out enek aling isen ' Meribah ' koa aneite teni vi ' selkututien ' veni aselus kutut kat Mosis . Ka aling isen tamun vi ' Massah ' koa aneite teni vi ' sakvisien ' veni asak vis Iahova navong avisi avit , “ ? Iahova mul venir vuo romultei ? ”
02017008	Navong me-Isrel keil amul en out Revidim , me-Amalek keil umai ka avit avahu vatal keil .
02017009	Mosis viteni min Sosua vit , “ Kitie lat tei meatin keil miheha mihouas me-Amalek keil . Visuvong , out helan , inau nikur eisal onak koa Ahi vit makuri , nihatinau en hou ke vina kei . ”
02017010	Sakini Sosua mumon tounah suval koa Mosis viteni mini , mulamun meatin onen keil uva avuhu ral min me-Amalek keil . Ka Mosis kur Eron ka Hur , telvina en hou nesa .
02017011	Mosis san hen vina nesa , ka navong hen mul nesa me-Isrel keil avu mulin me-Amalek keil . Ka navong hen keilu mita ris netan , me-Amalek avu muli keil esuk .
02017012	Navong hen Mosis maimai , Eron keilu Hur luvous ahat tai mai mini vatondan ien . Ka keilu lumulomal en usiven keilu , lusuv kat hen Mosis rokol avong meteiai munu .
02017013	En sakien enek , Sosua ka meatin keil onen amu lin me-Amalek keil .
02018001	Avu tisa onen Mosis , kei vi pris onen me-Midian keil ka isen Setro . Kei raengon longlongien usil tounah vasi koa Ahi mumoni min me-Isrel keil en hen Mosis navong lah lat keil ran out Isip .
02018005	Sakini Setro mul mai ven keil en out volvol , en out koa amumon votevav one vesesal en Vatihou Saenae koa vi out votut onen Ahi . Kei mul mai ka kur ahin onen Mosis ral min natnealu keilu .
02018006	Kei san selusien va min Mosis keke telmul telmai .
02018007	Sakini Mosis mea ka va visu mini . Navong lesi , va netan mini en sakien ten houhouen ka mea kav kati . Telvis keitel keke telro mukave . Evus , telva en eim tavolin omon Mosis .
02018008	Navong va neim , Mosis vit vasin tounah keil koa Iahova mumoni min asuv houlu ten out Isip ral min meatin onen keil keke kilea valah lat me-Isrel keil ran hen me-Isip keil . Kei vit usili mun mini mahien keil koa meatin keil akuri en sise ka mukave Iahova rali lat keil rani .
02018009	Navong Setro long tounah keil enek , kei si houlu mok ka vit ,
02018010	“ ! Nasan masmasien min Iahova koa rali latuk ran hen asuv houlu ten out Isip ka meatin onen keil ! ! Nasan masmasien min Iahova koa rali lat meatin onen keil ran mahien ten eisisilien !
02018011	Kosa nakul anatin keke Iahova , kei houlu loholin ahi teisav vasi keil , veni mumon tounah enek vasakin me-Isrel keil avamaluv ran hen me-Isip keil navong amules veah alei heisav en keil . ”
02018013	Out mulan eni , Mosis va mumon kot ven titi rea keil onen me-Isrel keil . Ka visokon va varei rokol vongien , mul rondan ka mul sak revi titi rea keil ka me-Isrel keil amulomal rahiti .
02018014	Navong Setro les tounah vasi koa Mosis mumoni , visi vit , “ ? Komul komumonsa en meatin keil ? ? Vensa komul korondan keik sasom enges , ka meatin keil amul umai amulomal avahisuk ven rendemien onom en visokon va rokol vongien ? ”
02018015	Mosis vit kesi mini vit , “ Numon tounah somok keil enek ven meatin keil amul umai venau , evati availea rendemien onen Ahi en moulien one .
02018016	Navong meatin elu luvae , lumai venau . Ka inau , naviten koa vave keke kei mal . Evus , navit kilea selkatien ka mengkatien onen Ahi min keilu . ”
02018017	Evus Setro viteni mini vit , “ Kormumontei vamal keinek .
02018018	Keik komum vinik ka kosakin meatin keil emun akur mahien navong arosin rendemien onom taveah . Umen enek meas ramat keke keik sasom kovakuri .
02018019	Kosak , masan more selkatien tai minuk vasakin Ahi heto hetal minuk . Mal enges keke keik kilong usil titi rea keil onen meatin keil ka kihatuk en meten Ahi en usite one .
02018020	Mal keke kihisein keil en selkatien keil ka en mengkatien keil onen Ahi ka kihit kilea min keil sakien keil tetahos ka asa koa keil umoni .
02018021	Ka hetahos imok keke kitie lati mun tei meatin keil koa kolesi avinvin avakataunuk , ka kiling keil ihi metai avalosil kat vangi meatin keil : vangi meatin koa halualim (10) amul ien ; vangi meatin koa hanumau elu ka halualim mun (50) amul ien ; vangi meatin koa hanumau elim (100) amul ien ; ka vangi meatin koa taosen tai (1000) amul ien . Koakeil enek ihi vati meatin koa avouhou min Ahi , desien onen meatin sav keil amul en keil , ka asakras avakur mane en sise ten luvosien .
02018022	Kiling koakeil enek ilei revi usite onen meatin keil . Lises keil akilea avasak revi titi rea koa maes . Ka tounah koa keih ramat , ikuri hemai venuk . Hemukonek , keil ikulat umen koa meas ranuk , ka hesakini hemaes minuk .
02018023	Munak kumon sakien koanek , suval koa Ahi mul meng kati minuk , kirmum viniktei . Ka hesakin meatin keil vasi enek ilonge hetahos , ka iha ris teim en tomat . ”
02018024	Mosis long kat selkatien onen Setro .
02018025	Sakini rie lat meatin keil koa avinvin ven umen koanek ka ling keil avi metai alosil kat vangi meatin keil : vangi meatin koa halualim (10) amul ien ; vangi meatin koa hanumau elu ka halualim mun (50) amul ien ; vangi meatin koa hanumau elim (100) amul ien ; ka vangi meatin koa taosen tai (1000) amul ien .
02018026	Keil alei revi usite onen meatin keil . Lises keil asak revi titi rea koa maes . Ka tounah koa keih ramat enges , akuri mai ven Mosis .
02018027	Evus , Setro vit vaha ris teim sen . Sakini Mosis viten ' more ' mini , ka Setro va ris en out kati onen .
02019001	Me-Isrel keil amemea ran out Revidim ka amual taveah neli . Ka en avati etel kati katau en avong koa amemea ran out Isip , me-Isrel keil umai en out volvol vesesal en tavoite ten Vatihou Saenae . Ka amumon votevav keil one en out enek .
02019002	
02019003	Ka Mosis vina en vatihou vaselus min Ahi . Iahova mul en hou ka vise vit , “ Mosis , kihita kihiteni hemukok min me-Isrel keil kihit :
02019004	' Kami miles asa keke inau , Iahova , namumoni min me-Isip keil . Ka milesi mukave nakur kami mimai mirokol inau ekok en keihoen ka envatien suval veivakum kur titan en apouen .
02019005	Sakini kosa , munak mihelong kat rek ka mihousil kat mengkatien keil onak , mihehi meatin keil kati onak . Anatin keke tounah vasi en out netan vi onak , ka kami suk , envatien onak hel en kami helohlin meatin sav keil ten out netan .
02019006	Kami mihehi vangi meatin kati onak koa hehi votut ka miheha netan minau suval vangi pris keil koa hiasuvien onak hel en moulien onami . ”
02019007	Navong Iahova selus mini evus , Mosis mita ris netan ka vise ruain meatin keil . Tounah vasi koa Iahova viteni mini , kei vit meseni min keil .
02019008	Navong meatin keil alonge , avit , “ Tahos , mehoumon tounah vasi keil koa Iahova viteni . ” Evus , Mosis vina ris , vit mesen selusien one min Ahi .
02019016	Evus , en avong etel , en visokon teni , voulul muroh ka ahil vil . Mari mahmah tai kistal ka mutaluh koe vatihou nesa . Evus , mari amaru tai musel keih . Tounah keil ekek sakin meatin vasi keil amaleilei ka ametau houlu en out koa amumon tavolin keil ome eni .
02019017	Mosis mulamun keil amea ran out amumon votevav ome ien , ka uva avahisu min Ahi . Keil vasi uva ka avati keil en tave hou .
02019018	Alesi keke Iahova mita en Vatihou Saenae suval ahang ka mul rupas mutaluh koe usite vasi keil teni . Out kulul keih ka rupas vina nesa suval vane .
02019019	Verien ten amaru mul musel keih vis keih imok , mul mita vesesal ven keil . Mosis selus min Ahi , ka Ahi vit kesi en voulul .
02019020	Iahova mita en hoite ten Vatihou Saenae , ka vise Mosis vahina vahisu mini en out enek . Sakini , Mosis veou vina .
02020001	Evus , Ahi selus min meatin vasi keil en selusien keil ekek :
02020002	“ Inau navi Iahova , Ahi onami , koa nalah lat kami ran out Isip , out koa kami mivi slev keil enges ien .
02020003	Minahatei netan min ahi sav keil , miheha netan min inau nges .
02020004	Minoumontei nana koa nakur niniven tounah keil amul nesa en teilang , vuo amul netan en atan , vuo en huinev ten atas .
02020005	Minamalinglingtei ka minahatei netan min etai nana , veni inau navi Iahova , Ahi onami , ka ekrovattei kami mivousil ahi savsav keil . Koakeil aseseinau , nisan mahien heat keil , titae keil , havine keil ka hehita hetakol titae keil one mun .
02020006	Ka koakeil evatnau ka amusil kat mengkatien keil onak , nitie more envatien onak min keil ka min vatiamal one lises ka lisenges .
02020007	Minaselus entei en isok natal rendemien tisa vuo heisav enges veni inau navi Iahova , Ahi onami , ka nisan mahien min meatin koa kur heisav en isok .
02020008	Mihehuli kat avong ten Sabat ka mihehouhou eni veni kei vi votut .
02020009	Avong onami heite ahetai (6) keke mihoumon umen onami keil eni .
02020010	Ka avong koa oulu (7) vi Sabat , avong koa miheling lati hehi onak , Iahova , Ahi onami . En avong enek , kami , titami , slev onami , tirendan esomi , ka meatin keil ten out sav emun koa umai aro ral min kami , kami vasi mihermumtei .
02020011	En avong ahetai (6) , inau Iahova namumon teilang , out netan ka atas , ka namumon tounah vasi keil koa amul en keitel . Ka en avong koa oulu (7) , namuseh . Ven tounah enek , inau Iahova narokol kat avong ten Sabat ka naling lati vi votut .
02020012	Mihehouhou min tata ka mama onami keil , hesakini moulien onami hetaveah en atan koa nisani min kami .
02020013	Minouastei meatin namat .
02020014	Minakurtei ahin vuo meatin onen hanu sav .
02020015	Minahenantei tounah onen meatin sav .
02020016	Minoumontei luvosien naha kat isen meatin sav .
02020017	Envatien onami nalentei eim mon hanu sav , vuo ahin onen , vuo slev onen , vuo tirendan esen , vuo dongki esen , vuo tounah sav keil onen . ”
02020018	Navong meatin keil araengon voulul ka amaru koa musel keih , ka ales ahil vil ka rupas mul en vatihou , keil amaleilei en metauen ka amulomales soutin .
02020019	Keil aviteni min Mosis avit , “ Munak keik kos kiselus min komai , mihetaengonuk . Ka munak Ahi heselus eris min komai , mihematmat varei . ”
02020020	Mosis vit risi min keil vit , “ ! Minametautei ! Ahi mita netan enges keke voumon kami mivailea keihoen onen , hesakini , mihelong kati lises , ka mihermumontei mun tisaen keil . ”
02020021	Ka meatin keil amulomales soutin , ka Mosis enges mual va vesesal en out koa Ahi mul ien , en mari mahmah koa malikelik . Ahi San Mengkatien Sav Keil min Me-Isrel Keil Eksodas 21:12-17 ; 22:16-27 ; 23:1-2 En vatihou nesa , Ahi selus min Mosis ka viteni mini mengkatien tei mun keil keke vahit meseni min meatin keil .
02021012	Iahova viteni min Mosis vit , “ Meatin koa houas hanu sav hemat , kei mun uasi hemat .
02021013	Ka munak kei romundemtei voumoni ka inau namaen tounah enek kur out esuk , kei kilea valohosai vaha en out tai koa inau nitie min kami . Ka en out enek , kei kilea heto hetahosis .
02021014	Ka munak meatin tai tin tisa kat meatin sav tai ka mumon rendemien suai tai onen vit vouasi vamat , ka muasi mat ; meatin koa vuhu enek , kei mun uasi hemat . Avaseini meatin enek helohosai heha heto kus en ahor ten sanien onak .
02021015	Meatin koa houas tata onen vuo mama onen , kei mun uasi hemat .
02021016	Meatin koa hehenan meatin sav keke hemai hehi slev onen vuo keke hanu sav tai hehul lati rani , meatin enek uasi hemat .
02021017	Meatin koa hesili tata vuo mama onen , kei uasi hemat .
02022016	Munak atouli tai mul koa reingeingen meatin veah ka meatin tovuol vating koe vahi onen , ka munak meatin tai run luvosi ka matil ral mini , kei hehul tata onen veni ka hekuri hehi onen ka hetetalihe suk hetali .
02022017	Ka munak tata onen heseseini keke meatin enek vakuri , meatin enek hehul tata enek en vatu koa hevinvin en vatu koa avahul atouli koa reingeingen meatin veah eni .
02022018	Isan matien min ahin koa hel houmon eimas .
02022019	Isan matien min meatin koa hesak tisa en tirendan hesuval meatin koa sak tisa en ahin .
02022020	Isan matien min meatin koa hesan sanien votut heha min ahi sav tai . Keil isan sanien votut minau nges , Iahova .
02022021	Minapuruntei vuo minakarentei meatin koa rovitei horetan . Mihendem kati keke mulamu , kami mun mirvitei horetan en out Isip .
02022022	Minapuruntei vatina vuo timaru keil .
02022023	Ka munak misak purun keil , inau , Iahova , nilong tangien keil one ka nimai nikataun keil .
02022024	Nivuroh kat kami ka nuas kami mihematmat en rea keil . Nisakin ahin onami keil ihi vatina ka titiali onami keil ihi timaru .
02022025	Munak mimaen livere tai hekur hati vatu ranuk , minoumontei nasuval meatin keil ten bangk , minahistei nasa kesi min kami natal titan .
02022026	Munak meatin kur tounah tai ran kami ka mihuli kat eisin omon hetokol avong koa hemai ris hehul lati ; minahuli kattei eisin omon natokol meteiai nanu .
02022027	Mihesa kekerati mini veni mireingeingeni keke eisin koa nesek keke kei kav koe aven eni valikat anni . ? Asa suk keke kei hematil eni ? Ka navong tangien onen hemai hetokol inau , nilonge ka nikatauni veni inau , nakur enmahisien en vati meatin keil koa mukonek .
02023001	“ Minoumontei selusien taliluvosien naka vasi out . Ka minakatauntei meatin koa vit vasan selusien taliluvosien vakat meatin sav .
02023002	Minousiltei sakien onen meatin sav keil navong asak kalkali vuo navong aviles anatinien mai vi luvosien en avong ten kot . ”
02024003	Navong Iahova selus mini evus , Mosis mita ris ven meatin keil ka vit meseni min keil mengkatien ka selkatien vasi keil enek . Ka navong alonge , keil vasi aviteni avit , “ Mehoumon tounah vasi keil Iahova viteni . ”
02024004	Mosis mutis kat mengkatien vasi keil onen Ahi vaha en Tus ten Hatkatien Takeih onen Ahi . Out mulan , en visokon semau , kei kur ahat keil ka mumon avet tai ten sanien en tave Vatihou Saenae . Evus , kei vati lat mari ahat teindan elu (12) amulomal , vinvin ven vatiamal keil onen me-Isrel keil keke hehi imesien ten hatkatien .
02024005	Evus , sila meatin hau keil koa uva amuas tirendan koa , ka amunit lin keil en ahor ten sanien vaha min Iahova . Evus , akur tirendan koa mun , ka amumon sanien keil talahruaien eni .
02024006	Mosis sien lelat ran tirendan keil enek , ka hatte tai va en pesin keil , ka hatte tamun , mutitil eni va kat vali ahor ten sanien .
02024007	Evus , kur ' Tus ten Hatkatien Takeih ' koa mengkatien keil onen Ahi amul ien , ka mul vuli en meten meatin keil avalonge . Vuli vus , keil avit , “ Mengkatien keil vasi onen Iahova , mihelong kati , ka mihousil kat selusien vasi keil onen . ”
02024008	Navong aviteni mukok , Mosis kur ara koa mul en pesin keil ka mutitil eni ka vasi meatin keil ka vit , “ Koanik vi ara koa san keihoen min hatkatien takeih koa Ahi mumoni ral min kami en avong koa miviten selusien keil ekek . ”
02024012	Evus , Ahi viteni min Mosis vit , “ Ama nesa en vatihou venau . Ka navong kito kele , nisan ahat elu minuk koa namutis mengkatien keil eni koa vahi selkatien onen meatin keil . ”
02024013	Sakini Mosis kur meatin tai takataunien onen , isen Sosua , lusak mesen keilu keke luvahina en vatihou onen Ahi .
02024014	Mosis viteni min metai keil vit , “ Kami miheto ekok hetakol avong melhemai ris . Eron keilu Hur luheles hetal kami , ka meatin etai koa envati vamal en selkututien onen en kot kilea vaha ven keilu . ”
02024015	Evus , Mosis vina en Vatihou Saenae ka mahmah mutaluh koe .
02024016	Muohien onen Iahova mita netan en hoi hou nesa . Kei vilahil houlu ka me-Isrel keil amul netan alesi suval ahang rekau en vatihou nesa . Mahmah mutaluh koe vatihou enek avong ahetai (6) . Ka en avong koa oulu (7) , ren Ahi kistal en mahmah vise Mosis vahina veni .
02024017	
02024018	Sakini Mosis vina nesa en vatihou , va neim en mahmah enek . Mules en out enek avong hanumau elu (40) .
02025001	Iahova viteni min Mosis vit ,
02025002	“ Kihiteni min me-Isrel keil avoumon etai sanien vamai venau hekataun umen ten Eim Tavolin onak . Kimaen tounah vasis koa meatin keil evati avasani minau .
02025008	“ Meatin keil umon etai mok eim tavolin koa hehi out koa inau nakilea nihita nito hetal min keil eni .
02025009	Umon eim tavolin enek ka tounah vasi keil koa hel neim housil asa koa nitie lati minuk .
02025010	Umon etai bokis en vati akasia hemarite hemukok : eitu koa taveah teni sentamita hehi handred tai ka halulalim (110 cm) , eitu koa tamure teni sentamita hehi hanumau elu ka ehat mun (44 cm) , ka usite keil koa hehina nesa sentamita hehi hanumau elu ka ehat mun (44 cm) .
02025011	Iov koe neim ka hae en gol , ka imosanini en rel hehi gol heka rahiti .
02025012	Umon out tatetalien hehat en gol ka isar kati en alen ehat teni : out tatetalien elu hel en usite tai , ka elu hel en usite sav .
02025013	Umon ai elu en vati akasia koa avahousi eni , iov koe keilu en gol ,
02025014	ka ilingi luhekiresil en out tatetalien keil en usite keilu ten bokis koanik .
02025015	Ai tahohoien enek heles en out tatetalien ka irkulattei mun .
02025016	Hevus , ahat keilu koa namutis mengkatien keil mul ien koa nisani minuk , kiling keilu heha en bokis enek .
02025017	Umon hoite en gol , ka taveah teni sentamita hehi handred tai ka halualim mun (110 cm) ka tamure teni sentamita hehi hanumau elu ka ehat emun (44 cm) .
02025018	Umon angelo helu koa apouealu houlu koa avise en ' serib ' . Umon keilu en sakien koa ititi gol en hama hetokol avong niniven hekistal ien .
02025019	Umon keilu leheapil hetal min hoi bokis , tai hetondan en usite tai teni ka tamun en usite sav .
02025020	Serib keilu enek luheleles keilu en usite keilu ten hoi bokis ka lehetelan apouealu heav koe hoi bokis enek .
02025021	Ahat keilu koa namutis ien , iling keilu luheha ien ka kipoh koe revi .
02025022	En out enek , luhu en serib keilu koa luhetondan en hoi bokis koanik , inau nitondan ka nihisu minuk ka nisan mengkatien vasi keil onak minuk koa keik kihitehiteni min me-Isrel keil . ”  Ahi viteni min Mosis keke houmon avet tai taling tounah ien , out ten amunit senta ien , ka out koa avaling kandel vahi oulu (7) val ien . Ka viteni mun min Mosis keke houmon eim tavolin koa vi votut , rum elu hel neim , ileh kotehei en kaliko , ka vieh tai heka rahit eim tavolin enek . Evus , viteni mun mini vit umon avet en brons koa akilea avanit tirendan ten sanien votut vaha min Ahi hetal min mari pesin tai takas ahe ien .
02028001	Iahova viteni mun min Mosis vit , “ Kihise tumali Eron ka natnali keil telhemai : Natab , Apihu , Eliesar , ka Itamar . Kilei kan keil ran me-Isrel sav keil keke keil umon umen onak isuval pris keil .
02028002	Kumon eisin omon Eron koa tahos imok , hevinvin ven umen onen pris tai koa hesakin meatin keil ihouhou eni .
02028003	Ka kihise ruain koakeil koa nasan meteisau ten tatitilien min keil , imai itili eisin omon . Hevus , kiling hem en Eron hetie lati keke hekur umen onak hesuval pris tai onak . ”
02032007	Navong meatin keil amumoni mukonek , Iahova viteni min Mosis vit , “ Kikalah kihita netan veni meatin onom keil koa kolah lat keil ran out Isip asak kalkali ka umai atisaso .
02032008	Keil akalah amemea tuai ran sise koa navit kati keke avousili . Amumon buluk tai en gol ka amul uva netan mini ka amul amuas tirendan keil ka amuniti vi sanien va mini . Keil amul aviteni keke nana enek vi ahi one koa mulamun keil amea ran out Isip .
02032009	Nakilea keke keil avi vatkeih .
02032010	Navuroh kat keil ka , kosa , nu rasil lin keil varei . Konoumontei konahit kovahiles rendemien onak , numon asa koa ekvati . Hevus , numon keik ka vatiamal onom imai ihi mari vangi meatin tai . ”
02032011	Ka Mosis peah Iahova , Ahi onen , keih imok vit , “ Iahova , komulamun keil en tounah houlu tuai . ? Vensa kovuroh kat meatin onom keil koa kolah lat keil ran out Isip en mari keihoen onom ?
02032012	? Vensa me-Isip keil ihiteni ihit keik kolah lat meatin onom keil ran out Isip keke kokilea kovalamun keil avahina en vatihou keil ka kovou lin keil ? Konavuroh kattei li keil , kihiles rendemien onom elis . Iahova , konasantei li mahien koanek min meatin onom keil .
02032013	Kindem kat meatin toumien onom keil : Ebraham , Aesak ka Siekob . Kindem kat hatkatien takeih koa komumoni ral min keitel . Kovit titaeatel hehi houlu vis hehi houlu mok hesuval hitu keil ten teilang . Kovat kati min keitel keke kisan atan hehi onen koakeil ikistal en vatiamal oneatel lises ka lisenges . ”
02032014	Sakini , Iahova viles ris rendemien onen , ka rosantei mahien vaha min meatin keil onen suval koa kei viteni .
02032015	Evus , Mosis suvul eris vita netan en vatihou . Mul vous ahat elu koa Ahi keinges ra lati ran mari ahat tai ka mahinhin . En ahat elu enek , Ahi mutis mengkatien onen mul vasi usite keilu .
02032016	
02032019	Navong Mosis mul mai vesesal ven keil , les buluk keke keil amul uvol rahiti . Navong lesi , tin katiat vis katiat . Ka en out enek , en tave vatihou , kei kopahas ahat keilu koa vousi mita .
02032020	Kei mita kulat buluk koa keil amumoni ka soni va en ahang mukurle . Evus , muti lini mai vi vulimeas , ka so rasil lini va en oai . Mumoni evus , sakin me-Isrel keil vasi umai amuni .
02032021	Kei viles , les Eron ka viteni mini vit , “ ? Meatin keilek amumon sa enuk keke sakin keik komumon keil umot en mari tisaen ekek ? ”
02032022	Eron vit risi mini vit , “ Mosis eli , konavuroh kattei nau li . Keik kokilea keke meatin keil ekek , lises envatien one mul en sakien tisa keil .
02032023	Keil aviteni minau avit , ' Komai mereingeingen asa koa kula Mosis koa lah lat komai ran out Isip . Sakini , kumon ahi tai koa kilea valamun komai . ' ”
02032030	Out mulan , Mosis mulomal en meten meatin keil ka viteni min keil vit , “ ! Kami mimumon mari tisaen tai ! Ka kosa , mahina ris en vatihou nesa mahisu min Iahova . Vahera nakilea mapeah enmahisien onen keke naleletei natisa en kami ven tisaen onami . ”
02032031	Sakini , Mosis vina ris ven Iahova ka viteni mini vit , “ ! Aue li ! Meatin keil ekek amumon mari tisaen tai li . Amumon ahi tai en gol ka uva netan mini .
02032032	Napeahik , kumon methos onom eli min keil . Ka munak emrovattei , kisulin varei isok emun ran Tus ten Moulien onom koa komutis kat isen meatin onom keil amul ien . ”
02032033	Iahova vit risi mini vit , “ Koakeil koa amumon tisaen va kat inau , keil enges nisulin ise ran Tus ten Moulien onak .
02032034	Kiha kilamun meatin keil miheha en out koa naviteni tuai minuk . Kindem kati keke angelo onak helamun kami miheha . Ka kilea emun keke avong mul mai keke nisan mahien min meatin keil ekek ven tisaen one . ”
02032035	Sakini Iahova san mari mesaien tai va kat meatin keil ven buluk koa asakin Eron mumoni .
02034001	Iahova viteni min Mosis vit , “ Kumon ahat elu hesuval koa namumoni mulamu , ka inau nitis ris selusien keil koa namutisi mul en ahat keilu mulamu , koa keilu keik kokopahasi .
02034002	Kisak mesen tounah keil , ka visuvong , en visokon , kima nesa en Vatihou Saenae . En out enek , kilomal en metok . ”
02034004	Sakini , Mosis ra lat ris ahat elu mun koa mahinhin tatis ien . Out mulan , vus keilu vina nesa en Vatihou Saenae , suval koa Ahi meng kati .
02034005	Evus , Iahova mita netan en mahmah tai ka mulomal vesesal ven Mosis ka vothot en isen votut vit , “ Inau Iahova . ”
02034006	Evus , Iahova ka pas Mosis ka vitehiteni vit , “ Inau , navi Iahova , Ahi tai koa enmahisien ka more envatien mul ien . Ahi tai koa tin taveah ka tinahos mul ien . Ahi tai koa mum vasin hatkatien keil onen .
02034007	Anatin , nihuli kat hatkatien onak hetal min meatin keil ka titae keil heha vio . . . keite teni hetovuol . Koakeil asak kalkali , arali koteh mengkatien keil onak , ka amumon tisaen keil , inau nakilea nitie envatien onak min keil ka numon methos en keil . Ka mukos , nisan mahien min keil enek ven tisaen keil amumoni , ka mahien teni heat keil eris , hetal min titae keil one emun hetakol havine keil . ”
02034008	Hatte tas , Mosis vita netan mini ka malingling , nan rokol atan
02034009	ka viteni mini vit , “ Iahova , munak kolele tahos enau , napeahik kusil komai . Anatin keke meatin keil ekek , vate keih ramat , ka kisan methos onom eli min komai ka konaleletei natisa mun ven sakkalkalien keil onomai . Kikur vilei komai li mehemai mehehi meatin keil onom . ”
02034010	Iahova vit risi min Mosis vit , “ Kosa , numon hatkatien takeih tai hetal min me-Isrel keil . En mete , numon marmari tounah keil heteisav en asa koa mul kistal en kantri sav keil . Meatin vasi keil en out netan iles marmari tounah keil koa inau , Iahova , nakilea moumoni . Keil iti manin ven numon sakien keil ikistal en kami koa hemarite vis hemarite mok . ”
02034028	Mosis ro en out enek ral min Iahova avong hanumau elu (40) . Ka meneai ka vongien , rokaniantei ka romun etai tounah . Mul rei selusien ten hatkatien onen Ahi en ahat elu , koanek Mengkatien Halualim .
02034029	Navong Mosis muris mita netan en Vatihou Saenae , vus Mengkatien Halualim ral mini . Navong mita ven meatin keil , kei reingeingeni keke nan vihil veni kei selus ral min Iahova .
02034030	Ka navong Eron ka meatin sav keil alesi mukok , ametau ka arvatei vesesal veni .
02034031	Ka navong Mosis vise ruain meatin keil , Eron ral min metai keil ten vatiamal keil umai veni , ka Mosis selus min keil .
02034032	Navong selus min keil evus , me-Isrel vasi keil emun umai vesesal veni , ka Mosis sani min keil mengkatien keil koa Ahi sani mini en Vatihou Saenae .
02034033	Navong Mosis selus evus , kav koe veinan en kaliko koa kei kilea valei retal eni .
02034034	Ka en avong vasi koa Mosis vaha en Eim Tahisuen keke vaselus vatal min Iahova , kei kulat kaliko enek . Ka navong kistal eris , mai vitehiten tounah keil koa Ahi meng kati mini vahiteni min meatin keil .
02034035	Navong meatin keil umai alesi , alesi keke veinan vihil . Selus evus , ling ris kaliko kav koe veinan rokol avong sav koa heha ris heselus hetal min Iahova .
02040017	Sakini , en avong mulamu en avati koa mulamu en sua hau , sua kati katau en avong amemea ran out Isip , keil avat lat Mari Eim Tavolin onen Iahova .
02040018	Mosis sakin meatin keil avous ai keil teni ka aling kati en vule ral min eitu keil teni . Evus , hatur ka vatiseng teni , aleh mal eni mulomal .
02040019	Navong alehei evus , keil aleh tavolin kav koe ai keil teni . Ka tavolin tamun , alehei mul kati , musil asa koa Ahi meng kati min Mosis .
02040020	Evus , vus ahat elu koa Mengkatien Halualim mul ien ka ling keilu en Bokis ten Hatkatien onen Ahi . Keil aling ai tahohoien elu lukiresil en out tatetalien ten Bokis . Ka apoh kat bokis en hoite teni .
02040021	Evus , alah Bokis ten Hatkatien va alingi neim en Eim Tavolin , ka rekein kaliko mul koe out koa mul ien . En sakien enek , Mosis musil asa koa Iahova meng kati mini .
02040022	Mosis viteni min keil avus avet taling tounah keil ien va neim en Eim Tavolin , hae en kaliko , en usite matu .
02040023	Ka ling veret ten sanien onen Iahova en hoite suval koa Iahova meng kati mini .
02040024	Ka en usite meil , aling laet koa mulomal eni .
02040025	Ka en out enek , en meten Ahi , kei munit laet musil asa koa Iahova meng kati mini .
02040026	Ka luhu en keilu , vesesal ven kaliko , kei ling titi out ten sanien koa amumoni en gol .
02040027	Ling tounah koa vite tahos mul ien ka muniti musil asa koa Iahova meng kati mini .
02040028	Amumoni evus , Mosis vis keil arekein kaliko en voiteh ten Eim Tavolin .
02040029	Ka en out enek , hae en voiteh teni , vis keil aling mari avet tanit sanien votut keil ien eni . Alingi evus , Mosis muas tirendan tai ka muniti eni ral min sanien votut ten uti uit keil musil asa koa Iahova meng kati mini .
02040030	Vis keil aling pesin takas ahe ien mul vas Eim Tavolin ka mari ahor ten sanien . Evus , amutah oai va ien .
02040031	Alingi mukok keke avong vasis koa Mosis , Eron ka natnali keil avit avaha en Eim Tavolin vuo avanit sanien en avet teni , akilea avakas motein he vuo ale tanetan en out enek musil asa koa Iahova meng kati min Mosis .
02040032	
02040033	Katau en tounah keil enek , Mosis sakin meatin keil amumon vieh en kaliko ka rahit Eim Tavolin ka ahor ten sanien . Ka en meteau teni , aleh koe en kaliko tamun . Mukonek , umen ten Eim Tavolin enek , Mosis mum vasi .
02040034	Evus , mahmah mita mutaluh koe Out Tahisuen ka rahit Eim Tavolin , ka muohien onen Iahova mita va sien Eim Tavolin enek .
02040035	Ven tounah enek , Mosis sakras vaha neim en Eim Tahisuen vuo en Eim Tavolin .
02040036	Me-Isrel keil amul ales mahmah koa mul nesa en Eim Tavolin . Navong mahmah mea , keil emun amemea , alah lat votevav keil one ka amusili .
02040037	Ka navong mahmah mules en out enek , keil emun amules .
02040038	En avong vasis koa keil amul amual , akilea ales mahmah onen Ahi mul nesa en Eim Tavolin , ka en vongien keil alesi viles mai vi ahang koa vilhili .
03001001	Navong Iahova mul en Eim Tavolin , vise Mosis va vesesal veni ka selus mini vit ,
03001002	“ Kiselus min me-Isrel keil ka kisan mengkatien keil usil sakien ten sanien min keil kihit , ' Navong meatin etai hesan tirendan vahi sanien onen , hekur buluk , sipsip , vuo nani tai esen .
03001003	Munak tai , sanien onen vi buluk , hekur buluk koa meahos koa aven heto , tounah tovuol hekula . Kei helamuni heha en metareh ten Eim Tavolin onak . Hesakini , inau , Iahova , nikur buluk koanek en usite koa vi onen keke hemal en metok .
03001004	Meatin enek heling hen en vatin buluk vatie lati keke ling tisaen keil onen mul ien . Hesakini navong buluk mat , inau nilesi keke meatin enek mal en metok ka methos onak hel ien .
03001005	Kei hou vini buluk onen en out enek ka natnali keil onen Eron koa avi pris keil itie ran minau , Iahova . Evus , hetitil eni heha en vali ahor ten sanien koa mul vesesal en metareh ten Eim Tavolin .
03001006	Hevus , meatin enek houl lat hiliven buluk ka heteh lin vuseri teni .
03001007	Pris keil isak mesen av en ahor ten sanien ka initi .
03001008	Navong ahang mukan , pris keil iling revi vatin buluk , amur teni , ka vuseri sav keil teni .
03001009	Meatin enek hekas motein alen ka tina keil teni , ka pris koa mul mumon sanien enek henit lin vasi sanien keil onen en ahor ten sanien . Ka vite ten sanien enek hetahos imok minau , Iahova . ' ”  Ahi vit kilea min Mosis sakien koa meatin keil akilea avasan sanien sav keil one mini : suval sipsip , nani vuo ame . Ahi viteni keke meatin keil isani min pris keil avou vini ka initi en ahor ten sanien . Sanien votut keil enek hesakin methos onen Iahova hel en keil , ka ito en tomat hetal mini .
03019001	Iahova viten selusien tai min Mosis
03019002	vahit meseni min me-Isrel keil vahit , “ ! Kami mihehi votut , veni inau , Iahova , Ahi onami , navi votut !
03019017	“ Konakurtei rendemien tatisa naha kat meatin sav keil koa aro vesesal venuk . Ka munak tounah tai sakin kamil millele tisa en kamil , mihetali mal eni keke hesakinuk kirmumontei tisaen .
03019018	Konasa kestei sakien tisa mini ka rendemien onom natisa kattei . ! Vuo ! Envatien onom hel en meatin sav keil hesuval koa keik emvat keik eris . Inau navi Iahova .
03020006	“ Munak meatin tai envati vahiles eisilin ranau keke vakur rendemien etai en koakeil akilea avaselus min ninin tisa keil ; inau mun , nihiles eisiluk rani ka nirkur revitei kei hesuval meatin onak tai .
03020007	Mihesan kami minau ka miheles mihousil sakien keil koa vi votut , veni inau , navi Iahova , Ahi onami .
03020008	Mihelong kat revi mengkatien keil onak , veni inau , navi Iahova koa nasakin kami mivi votut . ”
04006022	Iahova viteni min Mosis vit ,
04006023	“ Navong Eron ka natnali keitel telhesan tokolkatien min me-Isrel keil , keitel telhehiteni hemukok telhehit ,
04006024	' Iahova hetokol kat kami ka helei kat kami .
04006025	Iahova hetahos min kami ka more envatien onen hel ven kami .
04006026	Iahova helele hetahos en kami ka hesan tomat onen hel ven kami . '
04006027	Ka munak keitel telhesan tokolkatien min me-Isrel keil en isok , anatin eli , inau nitokol kat keil . ”  Me-Isrel keil vasi umai ka metai keil one asan sanien votut keil min Iahova . Evus , Ahi vis Mosis helei kan koakeil amul en vatiamal onen Livae keke imai ikataun pris keil . Navong kei mumoni evus , amumon Anien ten Mul Laui . Koanek vi sua tai kati koa amemea ran out Isip . Evus , mahmah onen Ahi mea ka mulamun keil uva en out tai vesesal en out Kenan .
04013001	Iahova viteni min Mosis vit ,
04013002	“ En vatiamal teindan elu (12) , kitie lat metai keil ikeka ran hetetamen sav keil keke kisila keil iha ilei suai en out Kenan , out koa namul nasani min me-Isrel keil . ”
04013003	Sakini , en out volvol en out Paran , Mosis long kat ren Iahova ka sila metai teindan elu (12) koa amul alei kat vangi me-Isrel keil .
04013017	Navong Mosis sila lat keil , viteni min keil vit , “ Miheha miheka koteh out Kenan , evus , mihelei rahit hou keil en usite .
04013018	Mihelei vis out . ? Atan enek mukave ? ? Meatin keil avi houlu vuo arvitei houlu , keil ave keih vuo ave memerau ?
04013019	Miheha mihelei visi . ? Out enek tahos vuo tisa ? ? Meatin keil aro en taon keil koa vieh takeih ka rahiti vuo vieh tovuol ien ?
04013020	Mihelei vis atan . ? Kei tahos vuo tisa ? ? Ka vatiai keil avi houlu vuo atovuol ? Miheha en rendemien koa hetahos ka mihendem kati navong mihemai ris , mihekur kat tei heiai koa amoul en out enek . ” ( Koanek vi avong koa hei grep keil mul men . )
04013021	Sakini , meatin keil uva ka alei suain out vasi : out volvol en out Saen koa mul en usite saot , uva arokol out Rehob , vesesal en out Hamat , en usite not .
04013025	Meatin keil taleisuaien out amual alei vasin out Kenan avong hanumau elu (40) . Evus , umai ris
04013026	ven Mosis , Eron ka me-Isrel vasi keil koa arosin keil en out volvol ten out Paran . Navong umai ris , aviten tounah koa alesi ka arie heiai keil koa akuri .
04013027	Keil aviteni min Mosis avit , “ Komai meles out enek , ka atan teni tahos imok ka amas mul ien . Koanik vi heiai teni .
04013028	Ka meatin keil koa amul en out enek avi avkeih . Taon keil one emun amemariso , ka vieh keil koa ka rahiti keih vis keih . Ka tisa mok , meles marmari meatin keil en out enek koa atetaveah koa aka en vatiamal onen Anak .
04013029	Me-Amalek keil aro en usite saot , ka me-Hit , me-Sebus , ka me-Amor aro en hou keil . Ka me-Kenan keil aro vesesal ven atas ka out keil koa musil vali Oaisal Sodan . ”
04013030	Ka Kelep mai vesesal ven Mosis en meten meatin keil , mumon keil tine merau ka vit , “ ! Rovaha varei , rovakur out ! ! Veni rokileas rovou lin keil ! ”
04013031	Ka meatin sav keil koa uva ral min Kelep avit , “ ! Vuo ! Ir rorkeihtei rovou lin keil . Meatin keil ten out enek , ave keih imok mulin ir . ”
04013032	Sakini asakin selusien ten luvosien ka rahit me-Isrel keil usil atan koa uva alesi koa sakin rendemien one mot . Keil avit , “ Atan enek mul san matien min koakeil aro ien . Ka koakeil vasi koa aro en out enek atetaveah .
04013033	Komai meles keil ave memarite ka atetaveah , melonge keke mesuval titi kal keil , ka keil iles komai hemuko neli varei . ”
04014001	En vongien enek , me-Isrel keil alonge tisa houlu ka amul amuai .
04014002	Keil asel kutut kat Mosis ka Eron avit , “ Tahos imok munak komai mevamatmat en out Isip vuo en out volvol ekek .
04014003	? Vensa Iahova vit vakur ir rovaha en atan ekek ? U vinvini ir ka ikur ahin keil orer ka titiali keil emun . Vahit vatahos imok keke rovaha ris en out Isip . ”
04014004	Sakini , aviteni min keil eris avit , “ ! Rovatie lat etai meatin hemai hehi hetetamen orer ka reheha ris Isip ! ”
04014005	Navong Mosis keilu Eron lulonge , luva netan min Iahova en meten me-Isrel keil .
04014006	Ka elu en koakeil ales out Kenan : Sosua koa natin Nan , keilu Kelep koa natin Sepuneh , keilu lulonge tisa ka lurali vas eisin omealu .
04014007	Ka luviteni min meatin keil luvit , “ ! Atan koa komai melesi tahos imok !
04014008	Munak Iahova hesi venir , kei hekur ir reheha en more atan enek , atan koa tahos imok ka amas mul ien .
04014009	Minahilestei eisilumi ran Iahova ka minametauntei meatin keil koa amul en out enek . Ahi hesakin ir rehouas keil hemae enges veni ro ral minir ka kulat tounah koa ring koe keil tuai . Anatin , minametautei . ”
04014010	Meatin vasi keil en out enek amul avit avov keitel telvamat . Ka hatte tas , muohien onen Ahi kistal en Eim Tavolin onen en mete .
04014026	Iahova viteni min Mosis ka Eron vit ,
04014027	“ ? Meatin keil ekek isel kutut kat nau hetokol nengeis ? ! Inau naraengon selkututien keil one vinvin !
04014028	Milhehit mesen selusien enek min keil milhehit , ' Navat kati hehi anatin , tounah vasi koa tisa koa lises mimul mivit namumoni min kami , kei varei numoni hemai hehi anatin . Inau Iahova naselus .
04014029	Kami vasi mihematmat ka teiai keil onami il retai en out volvol ekek . Anatin , kami koa misel kutut kat nau , koa sua onami mulin hanumau (20) ,
04014030	mihervatei mun en atan en out enek . Anatin keke navat kati nisani min kami , ka mihervatei ien . Kelep enges keilu Sosua luheha en out enek .
04014031	Kami mivit meatin keil ten out enek ihuli kat titiali onami keil . Ka inau nikur titiali onami keil iha keke umon teim se en atan koa kami milei seseini .
04014032	Ka kami , mihematmat en out volvol ekek .
04014033	Titami keil iles ual tetoun en out volvol ekek sua hehi hanumau elu (40) . Ka ven mirvitei anatin minau , keil ilong mahien hetokol avong koa kami vasi mihematmat .
04014034	Mihean hei tisaen onami sua hehi hanumau elu (40) , sua tai ten avong keil koa avi hanumau elu (40) koa meatin onom keil alei vasin out enek . Miheilea inau suk ka vati vurohien onak .
04014035	Navat kati keih keke numon tounah ekek min kami , meatin tisa keil koa mimai en rendemien tas va kat inau . Sakini , en out volvol ekek , kami vasi mihematmat . Anatin eli , inau Iahova namul naselus . ”  Navong me-Isrel keil alonge mukok alei kilea suk tisaen one ka avit avaha en atan ten out Kenan keke avahu vatal min meatin keil ten out enek , ka Iahova rokatauntei keil . Sakini meatin tavaeen onen me-Kenan keil alikat rasilin keil . Evus , me-Isrel keil aviles ka amusil Mosis ka Eron koa Iahova rie lati min keil luvi avat one . Amusil keilu va vio . . . rokol avong aro en out volvol sua hanumau elu (40) .
04020001	En avati koa mulamu ten sua hau , me-Isrel keil umai en out volvol ten out Saen , ka amumon votevav one en out koa avise en Kates . Ka en out enek , Miriam , ahinali Mosis , mat ka arahini .
04020002	En out koa aro ien , oai tovuol ka meatin keil umai aka rahit Mosis ka Eron
04020003	ka aselus kutut kat Mosis avit , “ Tahos imok keke komai mivamatmat en hen Iahova , navong mu vini onomai keil en metareh ten Eim Tavolin onen .
04020004	? Vensa komulamun komai memai en out volvol ekek keke mevamatmat vatal min tirendan somai keil ?
04020005	? Vensa komulamun komai romemea ran out Isip keke romai en out koa vi heite hon ? ? Kilesi ? Ekonek , anien tovuol ka heiai tovuol . ! Ka oai tovuol emun rovamuni ! ”
04020006	Mosis ka Eron lumea ran meatin keil ka luvati keilu en metareh ten Eim Tavolin . Luvita netan , naealu vita rokol atan , ka lules muohien onen Iahova ritin kistal en keilu .
04020007	Iahova viteni min Mosis vit ,
04020008	“ Kikur eisal onom ka milhehiteni min meatin keil imai out hetas . En mete , kiselus min mari ahat en vili kei va keke oai voue rani . En sakien enek , kisan oai min keil imuni ka min tirendan emun keil ese . ”
04020009	Sakini Mosis va , kur eisal onen ran Eim Tavolin suval koa Iahova meng kati .
04020010	Evus , Mosis ka Eron luvise ruain meatin keil uva vesesal ven mari ahat enek , ka Mosis selus keih min keil vit , “ ! Kami koa mivi uti selkututien , mihetaengonau ! ? Mukave , milhekur oai ran ahat ekek ven kami ? ”
04020011	Evus , Mosis mutelan eisal koa vuli kati , muas ahat enek eni hatte elu , ka mari oai mue rani . Sakini , meatin keil vasi amuni ral min tirendan keil ese .
04020012	Ka Iahova viteni min Mosis ka Eron vit , “ Ven desien onamil enau rovinvintei keke milvahouhou en hivotutien onak en meten me-Isrel keil keke milromusil kattei asa naviteni , milhermulamuntei mun keil iha en atan koa inau navat kati min keil . ”
04020022	Me-Isrel vasi keil alokovein out Kates ka uva akistal en Vatihou Hor .
04020023	Ekonek , en hakot ten out Edom , Iahova viteni min Mosis ka Eron vit ,
04020024	“ Eron hervatei en atan koa navat kati min me-Isrel keil . Kei hemat veni kamil milromusil kattei asa nameng kati min kamil en out Meribah .
04020025	Sakini kikur Eron hetal Eliesar koa vi natnali , mithehina en Vatihou Hor .
04020026	Ekonek , kikulat eisin keil ten pris ran Eron , kisin eni en Eliesar . Ka Eron , kei hemat en out enek . ”
04020027	Mosis musil asa koa Iahova meng kati mini . Ka en meten meatin vasi keil , keitel telvina en Vatihou Hor .
04020028	Ka Mosis kulat eisin ten pris ran Eron ka musin en Eliesar eni . Ka en out enek , en hoi hou nesa , Eron mat , ka Mosis keilu Eliesar lumita ris netan .
04020029	Navong me-Isrel vasi keil akur longlongien keke Eron mat , keil vasi arangisi , ka araleh matien veni avong hanumau tai ka halualim emun (30) .
04021004	Me-Isrel keil alokovein Vatihou Hor ka amusil sise koa va en Atas Hilhili . Amumoni mukonek ven evati avaka rahit atan esen me-Edom keil . Ka navong amul semau en sise , tine tamure .
04021005	Sakini aselus kutut kat Ahi ka Mosis avit , “ ? Vensa kokulat komai ran out Isip ka komulamun komai en out volvol mevamatmat ? En out enek , anien ka oai tovuol varei . ! Anien tisa enek , emairovattei mun ! ”
04021006	Sakini Ahi sakin amot tisa keil houlu uva ven keil ka akat houlu en me-Isrel keil umatmat .
04021007	Navong amul umatmat mukok , keil umai ven Mosis ka avit lat tisaen one avit , “ Komai memum tisa navong meselus kutut kat Iahova ka keik . Kihis eli min Iahova hekulat amot keil ihaha . ” Sakini Mosis vis ven meatin keil .
04021008	Evus , Iahova viteni min Mosis vit houmon hati aean tai hekur niniven amot ka heti kati hel en ai tai . Hesakini navong amot heat meatin tai , helele hehina nesa helesi ka hemai ris hetahos .
04021009	Sakini Mosis mumon amot tai en aean tai koa avise en brons ka muti kati en ai tai . Ka meatin keil koa amot kat keil , navong alele vina nesa ales amot enek , umai ris atahos .
04022001	Me-Isrel keil uva ka amumon votevav one en aet ten out Moab , en usite ten Oaisal Sodan koa teisav en usite koa taon ten out Seriko mul ien .
04022002	En avong enek , asuv houlu ten out Moab , isen Balak , natin Sipor , kei longe mukave me-Isrel keil amu lin me-Amor keil ka longe mun keke avi houlu ramat .
04022003	Sakini kei ka meatin keil onen ametau houlu ven keil .
04022004	Me-Moab keil aviteni min hetetamen keil onen me-Midian keil avit , “ Tali meatin keil ekek , hervitei tuetin , ian vasi tounah koa mul rahit ir , asuval buluk tai koa mul kan vasi oumunai en vieh onen . ” Sakini asuv houlu Balak
04022005	sila eiloheh keil onen uva avahise Balaam , natnali Beor , koa ro en taon ten out Pethor , vesesal ven Oaisal Upretis en atan ten out Amao . Keil akur selusien onen asuv houlu Balak mai veni koa vit , “ Kosasei , tali meatin keil koa mariso ramat aka en out Isip . Meatin keil teni amul asien vasi out , ka amul asak avalah lat atan eser .
04022006	Keil avi houlu mok amulin ir . Sakini napeahik eli kovamai kovasesenda en keil en usite onak . Hesakini , ir rokilea rovou lin keil ka rovalikat keil avamea ran atan eser . Namul navisuk veni nakilea keke koakeil koviten tokolkatien va min keil , keil enek akur tokolkatien . Ka koakeil kosesenda en keil , asas koviteni mai kistal vi anatin . ”
04022007	Navong hetetamen keil onen me-Moab keil ka onen me-Midian keil uva ven Balaam , akur uite ten sesendaen ral min selusien onen asuv houlu Balak .
04022008	Ka Balaam viteni min keil vit , “ En vongien kosa , mihetos hetal minau . Ka visuvong , nihiten asa koa Iahova hehiteni minau . ” Sakini hetetamen keil enek aros ral min Balaam .
04022012	En vongien enek , Ahi viteni min Balaam vit , “ Konahatei natal meatin keil keisom , ka konoumontei sesendaen min me-Isrel keil , veni tokolkatien onak mul en keil . ”
04022013	Out mulan eris , en visokon , Balaam va ven eiloheh keil onen Balak ka viteni min keil vit , “ Alha ris teim . Iahova seseini keke inau maha vatal kami . ”
04022014	Sakini uva ris ven Balak ka avit meseni mini keke Balaam seseini vousil keil .
04022015	Sakini Balak sila ris hetetamen oteta keil emun koa avi houlu mok ka avi hetetamen amulin koakeil amulamu .
04022016	Keil emun uva ven Balaam ka aviten selusien onen asuv houlu Balak mini avit , “ Napeahik eli keke konamaentei tounah nating koek kovamai venau .
04022017	Nisan uite hehi houlu vis hehi houlu mok minuk , ka tounah sa koa kihis nau eni , numoni minuk . Napeahik kimai li ka kisesenda en meatin keil ekek en usite onak . ”
04022018	Ka Balaam vit kesi min keil vit , “ Avaseini keke Balak hesa vasin silva ka gol ten mari eim onen minau , nasakras malong sesein etai titi selusien ten mengkatien onen Iahova .
04022019	Ka kami mihetos en vongien koanik hesuval tuami keil amumoni . Hesakini , inau nakilea mailea keke Iahova hesan ris etai selusien minau mahiteni min kami . ”
04022020	En vongien enek , Ahi mai ven Balaam ka viteni mini vit , “ Munak meatin keil ekek imai avahisuk kovaha , kisak mese ka kiha hetal min keil . Ka kumon asas varei koa nihiteni minuk . ”
04022021	Out mulan en visokon , Balaam sak mesen dongki esen ka musil hetetamen keil ten out Moab .  Anatin keke Ahi maen Balaam vousil hetetamen keil ten out Moab , ka Ahi lei kilea rendemien onen Balaam koa envati mok vakur uite ten sesendaen . Ven rendemien ten metenan onen , Ahi sila angelo tai onen keke vating koe sise onen . Balaam mul rondan en dongki esen ka reingeingeni keke angelo ring koe sise . Dongki enges lesi ka vati . Navong vati mukonek , Balaam tin katiat ka muasi . Avong etel mumoni mukonek , ka Balaam mul esuk muasi keih .
04022028	Evus Iahova sakin dongki kilea vaselus , ka viteni min Balaam vit , “ ? Namumon sa minuk ? ? Vensa komuas nau hatte etel ? ”
04022029	Balaam vit kesi mini vit , “ Veni keik kosakinau namemou vareis en meten hetetamen keil ekek . Vahit makur naef , kosa , masahuk kovamat . ”
04022030	Dongki vit kesi mini vit , “ Inau navi vati dongki etin koa komul komuloh eni lises en moulien onom . ? Mukave , namumon sakien koanik minuk mulamu ? ” Balaam vit , “ Vuo . ”
04022031	Evus , Iahova maen Balaam les angelo onen vatimal ral min naef onen . Navong Balaam lesi , mot va netan ka nan rokol atan .
04022032	Evus , angelo vis katiati keih vit , “ ? Vensa komuas dongki esom hatte etel mukok ? Numai mating koek veni sise onom romaltei en meten Ahi .
04022033	Ka kovos varei dongki esom les inau , ka viles hatte etel va en usite . Vahit varvilestei , inau mou vinik ka mamaen dongki vamoul vaha . ”
04022034	Balaam vit kesi mini vit , “ Inau namumoni eli romaltei . Nareingeingeni keke keik kovatimal en sise kovating koe inau . Ka ekek , munak kovit tisa keke inau maha , niha ris teim . ”
04022035	Ka angelo viteni vit , “ Kiha hetal meatin keil ekek , ka kihiten asas varei koa naviteni minuk kovahiteni . ” Sakini Balaam musil ris keil uva .
04022039	Ka Balaam va ral min Balak en taon ten out Husot .
04022040	Ekonek , Balak muas buluk ka sipsip keil ka san hatte koa min Balaam ka hetetamen keil emun koa uva ral mini .
04022041	Out mulan eris , asuv houlu Balak mulamun Balaam luvina en hou ten out Bamot-Baal . En out enek , Balaam kilea vales tei en me-Isrel keil .
04023001	Evus , Balaam viteni min Balak vit , “ Umon avet tasanien votut oulu (7) ekok , ka kikur buluk oulu (7) ka sipsip emun koa vi meahos hehi oulu (7) . ”
04023002	Balak mumoni suval koa kei viteni , ka keilu Balaam , lumumon sanien en buluk ka sipsip en avet retai keil ten sanien , ka lumunit keil .
04023003	Evus , Balaam viteni min Balak vit , “ Kilomal ekok hetal min sanien votut onom . Ka inau , maha malei visi keke Iahova vahisu vatal minau . Asas koa hehothot eni minau , nimai ris nihiteni minuk . ” Sakini , keinges vina nesa en hou .
04023004	Ekonek , Ahi visu mini ka Balaam viteni mini vit , “ Inau namumon ahor ten sanien oulu (7) ka namunit retai en buluk ka sipsip keil ien . ”
04023005	Iahova viteni min Balaam selusien koa heha hehiteni min Balak .
04023006	Evus , kei va ris , les Balak mules mulomal vesesal ven ahor ten sanien onen ral hetetamen keil ten out Moab .
04023007	Balaam vit mesen ren Ahi vit :  “ Asuv houlu Balak kur nau ran hou keil ten out Aram en usite ist . Kei vise inau vit , ' Amai selus en usite onak . ! Kisesenda en me-Isrel keil ! '
04023008	Hemukave nisesenda en koakeil koa Ahi rosesendatei en keil ? Nasakras masan mahien min koakeil Iahova rosantei mahien min keil .
04023009	Navong naro en hoi hou nesa , nakilea matapehai en keil , namul en vati hou nesa ka nalei usil keil . Keil avi meatin sase enges , akilea keke tokolkatien mul en keil mulin kantri savsav keil .
04023010	Vatiamal keil koa akikistal ran Siekob avi houlu suval vulimeas ; me-Isrel keil , asakras avahuli keil . Navong moulien onak hevus , ekvat keite teni hesuval tai en meatin keil ekek onen Ahi . Ekvati nimat en tomat hesuval koakeil enek koa amutolas en meten Ahi . ”
04023011	Evus , asuv houlu Balak viteni min Balaam vit , “ ? Komumonsa minau ? Nakuruk kumai ekok kovasesenda en koakeil avi vativieh ral nau , ka keik kosan tokolkatien esuk min keil . ”
04023012	Ka Balaam vit risi mini vit , “ Inau nihiten asas varei koa Iahova viteni minau maselus eni . ”  Asuv houlu Balak kur Balaam luvina en hou elu sav eris keke Balaam vasak visi vasesenda en me-Isrel keil ien . Ka en avong vasi , Iahova maeni vasan selusien ten tokolkatien enges va min keil .
04024010	Navong Balak raengon selusien onen Balaam , pulin hen en vurohien ka viteni mini vit , “ ! Navisok kovasesenda en koakeil avi vativieh minau , ka avong etel ekek , keik korokol kat keil !
04024011	! Keitinek , kiha ris teim ! Inau navat kati nisan uite minuk , ka Iahova sakinuk kosakras kovakuri . ”
04024012	Balaam vit kesi mini vit , “ Inau naviteni tuai min eiloheh keil onom koa kosila keil umai venau keke
04024013	avaseini kisani minau silva ka gol vasi keil koa mul en mari eim omom , inau nasakras malong ras mengkatien onen Iahova . Anatin , nasakras moumon etai tounah koa tahos vuo tisa inau sasok enges , ka nakilea nihiten asas koa Iahova viteni minau mahiteni . ”
04024014	Evus , Balaam viteni min Balak vit , “ Kosa , inau niha ris ven meatin onak keil . Ka hekatau niha , inau nisan selkatien minuk usil asa koa me-Isrel keil umoni min meatin keil onom en avong koa veite veah . ”
04024015	Evus , kei vit mesen ren Ahi enek mini vit : “ Koanik vi selusien onen Balaam natin Beor , selusien onen meatin koa lei kilea en tounah .
04024016	Koanik selusien onen kei koa mul long kilea selusien onen Ahi , ka mul kur ileilien ka ven Ahi ten out nesa . Selusien enek ka ven kei koa les matil vovoien keil ka romatiltei , koa kur leisanien ka ven Ahi ten Keihoen :
04024017	Inau nalele soutin , en avong keil koa hemai veah , ka nales kantri ten out Isrel . Nales asuv houlu tai koa hekistal ien koa hesuval hitu koa vihil tahos imok , kei hekistal hehina nesa helosil kat me-Isrel keil . Hou vasin hetetamen keil ten out Moab , ka hou lin vasi meatin keil ten out Set .
04024018	Kei hou vini me-Edom keil ka hesakin me-Seir keil itovuol emun . Houmon atan ese hemai hehi onen , ka keihoen onen me-Isrel keil hel lises .
04024019	Kei koa heka ran me-Isrel keil hehitan en koakeil avi vativieh eni , ka u vasin meatin sav emun keil ten taon ten out Ir koa amoul amules . ”
04024025	Evus Balaam mea ka va ris teim sen . Ka Balak emun , va ris en sise onen .
04027018	Avati keil muli , ka Iahova viteni min Mosis vit , “ Kikur Sosua , natin Nun , koa vi tinahos ka ninin onak mul ien . Kitokol kati
04027019	ka kumoni helomal en meten pris Eliesar ka en meten meatin vasi keil . Ka navong komumoni mukok , kihit meseni min keil keke kei hekur vulum .
04027020	Ka hiasuvien koa mul en hem , kisan hatte tai mini vasakin me-Isrel keil ilong kati . ”
04027022	Sakini Mosis musil asa koa Iahova meng kati mini . Kei ling Sosua mulomal en meten pris Eliesar ka en meten meatin emun keil .
04027023	Ka musil ren Iahova , Mosis rokol kati ka vitehiteni keke kei hekur vulin .
05006004	Ka navong Mosis mulomal en meten me-Isrel keil , sel kat keil vit , “ ! Me-Isrel keil , mihelonge ! Iahova , kei tanges varei vi Ahi orer .
05006005	Emihehat Iahova koa vi Ahi onami en tinomi , en moulien vasi keil onami , ka en umen vasi keil onami .
05006006	Eminavobongentei mengkatien keil koa nisani min kami kosa .
05006007	Ka mihehiseini min titami keil . En avong vasi , mihehitehiteni min keil : navong miheto teim ka navong mihoual ; navong miheseh , ka navong emun mihoum .
05007001	“ Iahova , Ahi onami , helamun kami miheha en atan koa mivaha mivato ien . En out enek , vangi meatin keil oulu (7) aro ien . Keil vasi avi houlu mok ka akur keihoen mulin kami : me-Hit keil ka me-Kirkas keil ; me-Amor keil ka me-Kenan keil ; me-Peres keil ka me-Hiv keil ; ka me-Sebus keil emun . Ka navong mivaha en out enek , Ahi helikat rasil lin keil vasi ran out enek .
05007002	Navong Iahova , Ahi onami , heling keil heha en hemi , mihou vasin keil imatmat . Anatin , navong moulien one hel en hemi , minoumontei hatkatien ten tomat natal min keil . ! Vuo ! Eminamahistei keil .
05007003	Minatetalihetei natal min keil ka minamaentei titami keil anatetalihetei natal min keil ,
05007004	veni keil akilea ilamun titami keil iha soutin ran Iahova ka imot min ahi sav keil . Munak hemukonek , hatte tas , Iahova hevuroh kat kami ka hou rasil lin kami .
05007005	Hesakini mihoumoni hemukonek : ahor ten sanien one , mihou rasil lini ; ahat lou keil one , mihou pahasi hemahoiahoi ; ai lou keil one , miheta kokotehei ; ka nana keil one , mihesoni heha en ahang .
05007006	Mihoumoni hemukonek ven koa Iahova , Ahi onami , mumon kami mivi votut ka mivi onen . En vangi meatin keil ten out netan , Iahova rie lat kami keke mivi onen enges varei , miteisav ran meatin sav keil .
05007007	“ Iahova rolei kantei kami ka rolingtei envatien onen val en kami veni mivi houlu mok en vangi meatin sav keil . ! Vuo ! Veni en out netan , mivi havivi mok en vangi meatin sav vasi keil .
05007008	Ka mukos , Iahova , envatien onen mul en kami ka envat vousil kat hatkatien takeih koa mumoni ral min avu onami keil telamu . Ven koanik , kei mutut kami ka kulat kami ran hen asuv houlu ten out Isip .
05007009	Sakini mihendem kati keke Iahova , Ahi onami , kei tanges vi anatin . Kei , enrovobongentei hatkatien keil onen . ! Vuo ! Lises kei musil kati . Koakeil evati ka amusil kat mengkatien keil onen , kei houm vasin hatkatien takeih onen ka hetie lat envatien onen min keil : min koakeil ten avong kosa , ka min koakeil ikatau veah heha vio . . . keite teni hetovuol .
05007010	Ka Ahi roka merautei , koakeil aseseini , hesan mahien min keil hekalah .
05007011	Hesakini , mihelosil kat kami keke mivalong kat tounah vasi koa navisein kami eni . Hihiseien keil ka mengkatien keil vasi koa nasani min kami kosa , mihousil kati hekeih .
05008002	“ Mihendem kat sise koa taveah en out volvol koa Iahova mulamun kami eni sua hanumau elu (40) . Ka en avong keil enek , Iahova san sakvisien keil mai en kami keke helei kilea rendemien onami : mihesak mesen kami keke mivalong kat mengkatien keil onen vuo miherlong kattei .
05008003	Kei sakin rendemien onami vita netan navong maen amai kat kami . Ka katau eni , san manna mikani . Manna enek vi heite hau , rosuvaltei anien sav keil koa kami vuo avu onami keil avan kilea en avong mulamu . Kei mumoni mukonek vit vahisein kami keke meatin romoultei en anien enges . ! Vuo ! Meatin mul moul en selusien keil vasi koa ka en ren Iahova .
05008011	“ Mihelei kati keke eminavobongentei Iahova , Ahi onami . Minalokoveintei mengkatien keil onen koa nasani min kami kosa . Mihelong kat keil vasi .
05008012	En avong koa hemai , vangomi hehil ka miheto hetahos en more eim keil koa mihoumoni .
05008013	Buluk ka sipsip esomi keil imai ihi houlu mok ka moulien onami hehilelau en vatu ka tounah sav emun keil .
05008014	En avong enek , minavuttei kami . Eminavobongentei keke Iahova , Ahi onami , kei kulat kami mimaluv ran hen me-Isip keil navong mivi slev keil veah .
05008015	Kei varei mulamun kami en mari out volvol , out koa tisa mok koa amot keil ka skopion keil amul ien . Oai emun tovuol ien , ka kei mumon oai kistal en ahat tai keke mimuni .
05008016	En out volvol enek , kei san manna mikani , anien tai koa avu onami keil telamu areingeingeni . Ka kei san avong takeih min kami vasak vis kami ka houmon rendemien onami heha netan . Mumoni mukonek vasakini , en keite teni , kilea vatokol kat kami en mormore tounah keil .
05008017	Hesakini , minandemtei minahit kami mikur tounah houlu en keihoen onami enges .
05008018	Mihendem kati keke Iahova , Ahi onami , kei enges san keihoen min kami mikilea mivahilelau en tounah keil . Kei mumoni mukok ven kei musil kat hatkatien takeih koa mumoni ral min avu onami keil telamu .
05008019	Eminavobongentei Iahova , Ahi onami , vuo minahilestei minousil ahi sav keil ka minahatei netan min keil . Munak mihoumoni hemukonek , miheilea keke kami vasi mihematmat .
05008020	Munak mirlong kattei Iahova , kei hou rasil lin kami . Anatin , houmoni min kami vati sakien keil koa houmoni min vangi meatin keil koa aro en atan koa miheha ien .
05011018	“ Mihendem kat mengkatien keil enek , ka mihekur kati en moulien onami . Mihetis keil , ka mihepar kati hel en hemi ka en vatumi keke mihendem kati lises .
05011019	Mihehiseini min titami keil . Anatin , en avong vasi , mihehitehiteni min keil : navong miheto teim ka navong mihoual ; navong miheseh , ka navong emun mihoum .
05011026	“ Kosa , naling sise elu en metomi : sise ten tokolkatien ka sise ten mahien .
05011027	Munak mihelong kat mengkatien keil onen Iahova , Ahi onami , koa nasani min kami kosa , kei hetokol kat kami .
05011028	Ka munak mihermusiltei mengkatien keil enek ka mihiles ran Iahova keke miheha netan min ahi hau keil , Iahova hesan mahien houlu heha kat kami .
05018009	“ Navong miva en atan koa Iahova , Ahi onami , mul sani min kami , minousiltei sakien onen vangi meatin sav keil koa amul en out enek koa atisaso en meten Ahi .
05018010	Minalingtei titami keil en ahor ten sanien ka minanittei keil ien . Minoumontei sakien ten lingling temat , minahotin vistei asa koa hemai heka en tounah keil koa amul akistal en out netan , ka minoumontei sakien ten eimas .
05018011	Minoumontei vati sakien ten masing , tukoi vuo mae . Ka minahistei tounah ran ninin onen meatin keil koa umat tuai .
05018012	Iahova , Ahi onami , tin kat vati meatin koa musil sakien keil enek , keil avi amus en meten . Kei hou rasil lin vangi meatin keil ran atan enek veni keil amumon vati sakien keil enek .
05018013	Sakini , mihousil kat revi Iahova , koa vi Ahi onami . ”
05018014	Evus , Mosis viteni vit , “ En atan koa misak mesen kami mivakuri , meatin koa , amusil sise ten sakien ten lingling temat ka avotin vis asa koa hemai ka en tounah keil koa amul akistal en out netan . Ka Iahova , Ahi onami , kei romaentei kami mivoumoni .
05018015	Sakini , kei hesan provet tai hesuval nau heka ven onami keiles , ka kami mihelong kat ren .
05018016	Navong milah ruai en Vatihou Saenae , mipeahi keke mivarlongtei mun ren Ahi ka mivarlestei mun mari ahang onen veni kami mimetau minamatmat .
05018017	Ka Iahova viteni minau vit , ' Asa koa aviteni mal .
05018018	Inau nisan provet tai hesuvaluk heka enges ven one keil . Nihiteni mini asa koa hehiteni ka tounah vasi koa inau nameng kati mini , kei hehit meseni suk min meatin keil .
05018019	Kei heselus en isok ka inau nisan mahien min meatin koa seseini valong kat ren .
05018020	“ Ka munak provet tai heselus en etai tounah koa inau narvitentei mini , kei hemat hehinati . Vati hetas en provet emun koa heselus en isen ahi sav keil . '
05018021	? Ka kami miheilea keke selusien onen provet tai rokatei ven Iahova hemukave ?
05018022	Munak provet tai heselus en isen Iahova , ka asa viteni romaitei vahi anatin , miheilea keke koanek rovitei selusien onen Iahova . Provet enek selus enges en rendemien onen , ka kami minametauntei .
05026001	“ Navong mikur atan koa Iahova , Ahi onami , mul sani min kami ka mimumon teim onami mul ien ,
05026002	hetetai en kami heling tei moei anien en tounah vasi koa imoul en ah ese keil , ka mihelingi en atuvoi ka mihekuri miheha en out koa Iahova , Ahi onami , hetie lati keke kei heto ien .
05026003	Miheha ven pris koa lei kat out en avong enek , ka mihehiteni mini mihehit , ' Inau mahitehiteni en meten Iahova , Ahi onak , keke narokol atan tuai koa kei vat kati hesani min avu orer keil telamu .
05026009	Kei mulamun ir romai ekok ka san atan ekek minir , atan koa tahos imok ka amas mul ien .
05026010	Kosa nalahi mai ven Iahova moei anien koa kei sani minir . ' Evus , miheling atuvoi ten anien netan en meten Iahova ka miheha netan mini .
05026011	Mihemasmas Iahova , Ahi onami , ven mormore tounah koa kei sani min kami ral min koakeil en teim sami . Ka koakeil en vatiamal onen Livae ka koakeil emun ten kantri sav koa aro ral min kami , mihemaen keil iapil hetal min kami en mari ale enek . ”
05031007	Navong Mosis selus min me-Isrel keil evus , vise Sosua mai ka viteni mini en meten me-Isrel keil vit , “ Kilomal hekeih ka konametautei . Keik enges varei keke kilamun meatin keil ekek mihekur atan koa Iahova vat kati min avu one keil telamu .
05031008	Iahova keinges helamunuk ka heto venuk . Kei houmon vasi asas koa vat kati minuk , kei sakras valokoveinuk . Sakini konandemkotei ka konametautei . ”
05034001	Navong Mosis selus min me-Isrel keil evus , mea ran out Moab koa vi aet , ka veou vina en hoi Vatihou Nebo nesa . Vina nesa mok en Vatihou Piska en usite va taon ten out Seriko . Ekonek en hoi hou nesa , Iahova rie lat atan vasi keil mini : atan koa hehi onen Kilead koa mul en usite koa saot rokol hakot ten atan koa hehi onen Dan koa mul soutin en usite koa not .
05034002	Iahova rie lati mini atan vasi keil koa hehi onen Naptali , atan koa hehi onen Ifriem ka Manase , atan koa hehi onen Sudah , ka lesi va va vio . . . rokol out koa meteiai vanu ien en Atas Medeterenia .
05034003	Kei les hakot ten atan koa hehi onen Sudah koa mul en usite saot , va rokol mari aet koa mul luhu en Soar ka taon ten out Seriko koa avise en ' taon ten vati vipi keil ' .
05034004	Evus , Iahova viteni min Mosis vit , “ Koanik vi atan koa navat kati ven Ebraham , Aesak ka Siekob keke nisani min vatiamal keil one . Namaeni kolesi soutin , ka narmaentei keik kovaha en out enek . ”
05034005	Ka en out enek , en atan ten out Moab , Mosis , koa vi eiloheh onen Iahova mat musil selusien onen Iahova .
05034006	Iahova rahin Mosis en poal tai en out Moab , en usite va en taon ten out Betpeor . Ka meatin tovuol vailea out kave kati kei rahini ien rokol kosa .
05034007	Navong Mosis mat , heisavos keke sua onen vi handred tai ka hanumau tai (120) , aven keih enges ka meten keilu tahosis .
05034008	Me-Isrel keil araleh matien veni avati tai en aet ten out Moab .
05034009	Navong arangis Mosis evus , Sosua , natnali Nun , koa Mosis rokol kati , mai kur vulin . Iahova sakini vilelau en meteisauen . Ka me-Isrel keil along kat Sosua ka amusil kat mengkatien keil koa Iahova sani min keil ka en Mosis .
06001001	Katau en matien onen Mosis koa vi eiloheh onen Iahova , Iahova selus min Sosua , natin Nun vit ,
06001002	“ Mosis koa vi eiloheh onak mat tuai . Sakini kosa , kisak mesenuk , keik ka me-Isrel vasi keil , ka mihou koteh Oaisal Sodan ka miheha en atan koa namul nasani min keil .
06001003	Suval koa navat kati min Mosis , atan vasi keil koa mihoual ien , inau nasani tuai min kami .
06001004	Hakot keil ten atan onami mul en out volvol en usite saot vina rokol vatihou keil ten out Lebanon en usite not ; ka en mari Oaisal Upretis en usite ist , atan vasi keil onen me-Hit keil , va rokol Atas Medeterenia en usite wes .
06001005	“ En avong vasi komoul koro , out vasi koa kiha ien , vangi meatin sav keil tovuol valinuk . Inau , nito venuk hesuval koa naro ral min Mosis . Anatin , inau nito hetal minuk lisenges ka nasakras malokoveinuk .
06001006	Rendemien onom hekeih ka konametautei , kilomal hekeih veni keik kihi avat onen meatin keil enek ka kilamun keil iha ikur atan koa navat kati min avu one keil telamu .
06001007	“ Anatin , rendemien onom hekeih ka konametautei . Kilei katuk keke kusil kat mengkatien vasi keil koa eiloheh onak Mosis sani minuk . Konasesein etai mengkatien keil enek ka tounah vasi keil koa kum visi en out vasi kiha ien , hekistal hemai hehi anatin .
06001008	Tus ten Mengkatien Keil , kihuli lises en meten meatin keil . Kindem usili meneai ka vongien . Hemukonek , kokilea kovoum vousil asa koa amutisi mul ien . Hesakini tounah vasi koa kiling hem eni hekur aneite ka asa koa kum visi hekistal hemai hehi anatin .
06001009	“ Anatin , navit mahit risi minuk keke rendemien onom hekeih ka konametautei . Tinom namaleileitei vuo konandem maenuktei , veni inau , Iahova , Ahi onom , nito venuk en out vasi kiha ien . ”
06002001	Evus , Sosua sila meatin elu taleisuaien ran out Akasia , out koa aro ien . Meng kat keilu keke luvalei suain atan ten out Kenan , ka luhelei revi mok taon ten out Seriko . Navong luva ka lurokol taon enek , luva luro en teim tai onen hoeaso tai , isen Rehab .
06002002	En vongien enek , asuv houlu ten out Seriko raengoni keke me-Isrel elu lumai luvalei suai en out .
06002003	Sakini , san selusien koanik va ven Rehab koa vit , “ ! Meatin elu koa lumul en teim onom , lumai luvalei suai en out vasi ! ! Lah lat keilu luvasital ! ”
06002004	Ka navong raeng kotehei keke meatin keil onen asuv houlu avamai veni , Rehab kur meatin keilu enek ka kov koe keilu en vangi flakis koa ling revi en hoi eim onen . Sakini , navong meatin keil onen asuv houlu umai avisi , kei vit , “ Anatin , meatin oteta keil umai en teim onak ka inau narkileatei keke keil ten out kave . Ka keilu lulokovein teim sak navong meteiai munu ka akoteh en meteau ten taon . Inau narkileatei luva kave . Ka munak mihekatau sil keil hekalah , mikilea mivatokol keil . ”
06002005	
06002006	
06002007	Sakini meatin keil onen asuv houlu , alokovein taon ka akoteh en meteau . Keil uva amul alekat me-Isrel keilu taleisuaien uva soutin rokol out koa sise ka pas Oaisal Sodan .
06002008	Navong meatin keilu taleisuaien lusak mesen keilu luvamatil , Rehab vina nesa en hoi eim , sao en keilu
06002009	ka vit , “ Nakilea keke Iahova san atan ekek min kami . Meatin vasi keil en kantri ekek ametau vareis en kami .
06002010	Komai melonge mukave Iahova mumon Atas Hilhili memes ven kami navong mimul milokovein out Isip . Melonge mun mukave mimu vini Sihon ka Ok , asuv houlu keilu ten out Amor en out ist ten Oaisal Sodan .
06002011	Komai memetau houlu navong melonge mukok , ahang onomai mat varei ka keihoen onomai vasi tovuol emun . Anatin eli , Iahova , Ahi onami , kei vi Ahi ten out nesa ka ten out netan .
06002012	Kosa milhehat kati minau en isen Iahova keke milhoumoni min onak keil hetahos hesuval koa inau namumoni min kamil . Ka milhoumon etai metai minau keke malei kilea ka maling desien onak en kamil .
06002013	Milhehat kati minau keke navong meatin keil onamil imai ekok , milhoutut tata ka mama onak , tuak keil ka tukahin keil , hetal min one keil emun . ! Milnamaentei anou vini komai li ! ”
06002014	Keilu luviteni mini luvit , “ Iahova hekur moulien onomal munak melhermumontei tounah koa melviteni . Munak kirvitentei min meatin etai asa koa melmumoni , melvat kati minuk keke navong Iahova hesan atan ekek min komai , milhoumoni hetahos minuk , milhehi anatin en selusien keil onomal . ”
06002015	Rehab viteni vit , “ Milhehina lah en hou keil keiva veni meatin onen asuv houlu anahotin kamil . Milheto suai en out enek avong hetel hetakol avong keil imai ris . Hekatau suk , milkilea milvaha en sise onamil . ” Eim koa Rehab ro ien amumoni kapil ral min vieh ten taon koanik . Sakini navong aselus evus , kei ling viau ka en titi metareh ten eim onen , ka maen lumali lusuvul ien luvita netan luva .
06002016	
06002022	Meatin keilu taleisuaien luva en hou keil ka luro suai . Meatin keil onen asuv houlu , alekat keilu en out vasi avong etel , ka arvotintei keilu . Sakini uva ris en out Seriko .
06002023	Evus , meatin keilu taleisuaien lumita netan ran hou keil , lumu koteh Oaisal Sodan ka luva ris ven Sosua . Navong lulesi , luvitehiteni mini tounah vasi koa kistal ven keilu .
06002024	Ka luviteni mun luvit , “ Komal melkilea keke Iahova sa vasi atan enek minir . Meatin vasi ten out enek ametau vareis enir . ”
06003005	Sosua viteni min meatin keil vit , “ Mihesak motein moulien onami , veni visuvong , Iahova houmon merikel keil hekistal en metomi mihelesi . ”
06003006	Evus , kei viteni min pris keil avakur Bokis ten Hatkatien onen Ahi ka iha hetali ilamu en meatin keil . Ka amumoni suval koa kei viteni .
06003014	Avong koanek vi avong tasuhutien , mal en avong koa oaisal mul mue mariso . Meatin keil alokovein out aro ien keke avou koteh Oaisal Sodan , ka pris keil avous Bokis ten Hatkatien onen Ahi amulamu en keil . Navong pris keil aling ale vita en oaisal ,
06003015	
06003016	oai vati ka romuetei mun . Kei vileral out tas nesa soutin neli , vesesal en taon ten out Adam ka taon ten out Saretan . Koanik sakin sise ten oai memes , oai romuetei mun vatokol atas . Ka meatin keil akilea avoual kotehei en out vesesal en taon ten out Seriko .
06003017	Ka navong meatin keil amual koteh atan tames , pris keil koa avous Bokis ten Hatkatien onen Ahi amulomal luhu en atan tames en Sodan rokol avong meatin vasi keil arokol usite .
06005001	Longlongien keke Iahova mumon Oaisal Sodan memes rokol avong me-Isrel vasi keil amual kotehei ka vasi out . Rokol asuv houlu vasi keil ten out Amor koa amul wes ten Oaisal Sodan , ka rokol asuv houlu keil emun ten out Kenan koa aro vesesal en Atas Medeterenia . Ka navong alonge , ahang one mat varei ka ametaun keil houlu .
06005002	Evus , Iahova viteni min Sosua vit , “ Kumon tei naef en ahat takan ka kumon vekahoi en me-Isrel keil koa arvi vekahoitei veah . ”
06005003	Sakini Sosua mumoni suval koa Iahova meng kat kei eni . Ka kei mumon vekahoi en me-Isrel keil en out tai koa avise en Hou ten Vekahoi .
06005004	Mulamu , en avong me-Isrel keil alokovein out Isip , meahos vasi keil avi vekahoi tuai . Ka ven keil enek along ras Iahova , meahos keil koa avinvin avahu en avong enek umatmat en ualien one en out volvol . Suval koa Iahova viteni , kei romaentei keil avales atan koa vat kati min avu one keil , atan koa tahos imok ka amas mul ien . Sakini me-Isrel keil amual koteh out volvol sua hanumau elu (40) , ka tivava one keil koa meahos arvatei en vekahoi .
06005005	
06005006	
06005007	Sakini koakeil enges avi heite hau en avong enek , Sosua mumon vekahoi en keil veni arvatei veah en vekahoi .
06005008	Navong amumon vekahoi evus , me-Isrel keil vasi aro out tas en votevav keil one rokol avong manu one mah .
06005009	Iahova viteni min Sosua vit , “ Kosa nakulat memouen ten out Isip ran kami , out koa mivi slev keil ien . ” Sakini out enek avise en ' Kilkal ' koa aneite teni vi ' kulati ' , ka eis enek mul veah rokol kosa .
06005010	Navong me-Isrel keil amul veah en out Kilkal , en mari aet vesesal en out Seriko , keil amumon mari ale ten Anien ten Mul Laui . Amumoni en mendilah en avong teindan ehat (14) en avati Aviv .
06005011	Out mulan eris , akan rohtoh en anien ten out Kenan . Alengas uti uit ka akan veret koa is tovuol ien .
06005012	En avong enek varei , manna rorivtivtei mun , ka me-Isrel keil arkantei mun . Avong koanek va , keil akan anien keiles koa amoul en atan ten out Kenan .
06006001	En taon ten out Seriko , meteau mules koteh ka meatin tavaeen keil alosil kati keke me-Isrel keil irvatei neim . Amumoni meatin tovuol vaha neim vuo vamea hae rani .
06006002	Ka Iahova viteni min Sosua vit , “ Inau nasa lat taon ten out Seriko vaha en hem , ral min asuv houlu ka meatin keil tavaeen teni .
06006003	Keik ka meatin keil tavaeen onom miheka rahit mari taon enek avong hetas en avong vasi hetakol avong ahetai (6) .
06006004	Ka pris oulu (7) ikur hon ten mari sipsip ka uhi ilamu en Bokis ten Hatkatien onen Ahi . Ka en avong oulu (7) teni , keik ka meatin tavaeen keil onom miheha miheka rahit taon avong oulu (7) navong pris keil il uh hon keil one .
06006005	Evus , pris keil uhi hekeih hatte hetah ka hetaveah . Ka navong miraengoni , meatin vasi keil imakul hekeih , ka mari vieh ten taon hemerangli . Hesakini meatin tavaeen keil onom akilea ika mal iha neim en taon enek . ”
06006006	Sakini Sosua vise ruain pris keil ka viteni min keil vit , “ Mihekur Bokis ten Hatkatien ka kami oulu (7) mihekur hon onami ka miheha mihelamu eni . ”
06006007	Evus , kei meng kat meatin keil keke aval avaka rahit mari taon ten out Seriko . Ka meng kat vangi meatin tavaeen keil iha ilamu en Bokis ten Hatkatien onen Iahova .
06006008	Ka suval koa Sosua viteni min meatin keil , pris keil oulu (7) amuh hon one ka ilamu en Bokis ten Hatkatien .
06006009	Ka meatin keil tavaeen , vangite tai akaka amulamu en pris keil , ka vangite tai akaka akatau en Bokis ten Hatkatien . Ka hon keil , pris keil amuhi muleleh .
06006010	Ka Sosua meng kat meatin keil keke anamakultei mau ka anahiten etai selusien hetokol avong kei hehiteni min keil .
06006011	Sakini meatin keil enek akur Bokis ten Hatkatien onen Iahova ka aka rahit mari taon enek heite tas . Evus , keil umai ris en out koa amumon votevav one mul ien ka akur vongien en out enek .
06006012	Out mulan eris en avong elu eni , en visokon semau , pris keil avous Bokis ten Hatkatien onen Iahova .
06006013	Keil uva amual amusil vati sakien koa amumoni mulamu : meatin keil tavaeen amual amulamu , ka pris keil koa , amuh hon one akatau en keil . Evus , pris keil koa mun , avous Bokis ten Hatkatien , ka vangi meatin tavaeen keil akatau en keil vasi . Ka hon keil , pris keil amuhi muleleh .
06006014	En avong elu enek , amual rahit eris taon , ka uva ris en out one . Amumoni mukonek rokol avong ahetai (6) .
06006015	Out mulan en avong oulu (7) teni , amea ka amual aka rahit eris taon enek en vati sakien koa amumoni tuai . Ka en avong enesek , amual rahiti avong oulu (7) .
06006016	Ka navong aka rahiti evus , en avong oulu (7) teni , navong pris keil armuhtei mau hon ten mari sipsip one , Sosua viso keih va min meatin keil vit , “ ! Almakul , veni Iahova san taon ekek min kami !
06006017	Taon enek ka tounah vasi koa mul ien , mihou rasil lini suval sanien votut tai min Iahova . Rehab enges ral min onen keil , minou vinitei keil veni kei ling suain meatin taleisuaien orer . ”
06006020	Ka navong pris keil amuh hon keil one , meatin keil araengoni ka amakul keih . Navong amumoni mukonek , mari vieh ten Seriko merangli ka meatin keil tavaeen avina mal en hou . Uva neim en taon ka asoso koe meatin keil teni .
06006021	Uva ral min naef tavaeen keil one ka amu vini tounah vasi koa amul ien : meahos ka ahin keil ; titiali keil ka ulmatu keil ; ka buluk , sipsip ka dongki keil emun .
06006022	Navong amumoni mukonek , Sosua viteni min meatin elu onen koa lulei suai en out vit , “ Milheha neim en eim onen Rehab . Milhekur kei hetal min onen keil imemea ran out enek hesuval koa kamil milvat kati mini . ”
06006023	Sakini luva lukur Rehab ral min tata ka mama onen , ka onen vasi keil . Alah keil uvaha ran out ten rea ka luling keil vesesal en out me-Isrel keil amumon votevav ome mul ien .
06006024	Evus , alah tounah keil koa amumoni en gol , silva , brons ka aean , ka alingi en out aso ruain tounah keil onen Iahova mul ien . Evus , asan ahang kan rekau en taon ka kan lini vita rokol atan ral min tounah vasi koa amul ien .
06006025	Ka Sosua kur koe moulien onen Rehab ka onen keil . Kei mumoni mukonek veni kei ling suain meatin keilu taleisuaien koa sila keilu luva Seriko . Ka titan keil koa akistal eni amul veah en out Isrel rokol kosa .  Evus , Sosua ka me-Isrel keil uvae ral min me-Kenan keil en usite tai va rokol usite sav ten kantri enek . Meatin houlu ten out enek , amu vini keil , ka keil koa , akur koe keil keke avato vatal min keil . Navong amumon rea evus , Sosua riti atan min vatiamal keil onen me-Isrel koa avi tai tan elu (12) . Keil uva en out savsav keil one ka aro en meteimal keil koa me-Kenan keil amumoni . Sua houlu muli va , Sosua lah ruain me-Isrel keil umai ris out tas .
06024001	Sosua vise ruai vatiamal vasi keil onen me-Isrel umai veni en out Sekem . Vise metai keil one umai en meten Ahi : elda keil , hetetamen keil , koakeil alei revi usite onen meatin keil , ka avat ten meatin keil tavaeen emun .
06024002	Sosua viteni min meatin keil vit , “ Iahova , Ahi onen me-Isrel keil , viteni mukok vit , ' En avong telamu , avu onami keil aro en usi vali Oaisal Upretis , ka uva netan min ahi sav keil . Tai en avu keil enek vi Terah , tata onen Ebraham ka Nahor .
06024003	Evus , nakur Ebraham koa vi avu onami ran atan ten out Upretis ka namulamuni va kistal en atan ten out Kenan . Nasani mini titan Aesak , ka vatiamal keil onen Ebraham akistal aka ien .
06024013	Inau nasan atan ka mari taon keilek min kami , atan koa mirmumtei veah ien ka taon keil koa mirvati lattei . Kosa miro en out enek ka mikan hei grep keil ka hei olip keil koa kami mirluhtei . ' ”
06024014	Sosua mules viteni min keil vit , “ Kosa heha , mihousil kat Iahova hetal min envatien onami ka miheha netan mini lises . Mihelokovein ahi sav keil koa avu onami keil uva netan min keil en out Mesopotemia ka Isip . Anatin , mihousil kat Iahova ka miheha netan mini enges .
06024015	Munak emirovattei mivousili , kosa , mihehit kilea keke mihousil sei : ahi keil koa avu onami keil uva netan mini en out Mesopotemia , vuo ahi keil onen me-Amor keil koa atan ese miro ien kosa . ! Anatin , mihehit kilea mihehousil kat ahi sa ! Ka en usite onak ka onak keil , komai mehousil kat Iahova ka meheha netan enges mini . ”
06024016	Meatin keil aviteni avit , “ ! Komai mesakras mevalokovein Iahova vuo mevaha netan min ahi sav keil !
06024017	Veni Iahova , Ahi onomai , kei kulat komai ka tata onomai keil ran hen me-Isip keil . Komai meles merikel keil koa kei mumoni . En out vasi keil meva ien ka kantri keil koa meka vasi , kei kur koe komai .
06024018	Navong memul meka vas atan koanik , Iahova likat rasil lin me-Amor keil koa amul ien en metomai . Sakini komai mun mehousil kat Iahova ka meheha netan enges mini veni kei vi Ahi onomai . ”
07002006	Navong Sosua selus min me-Isrel keil evus , sila retai en keil uva avato en atan kati one .
07002007	Ka en avong keil koa Sosua moul ro , me-Isrel keil along kat Iahova . Ka navong Sosua mat , meatin keil amules along kati rokol navong hetetamen one keil koa ales marmari tounah keil koa Iahova mumoni en usite onen me-Isrel keil umatmat .
07002008	Navong Sosua , natin Nun , sua onen rokol handred tai ka halualim (110) , kei mat . Kei vi more meatin toumien onen Iahova
07002009	ka arahini en ousen kati en hou keil ten out Timnat Serah , not en Hou Keas .
07002010	Avong muli ka meatin keil vasi koa amoul en avong enek , keil vasi umatmat . Ka titae keil koa amea katau suk en keil , keil evobongen Iahova ka tounah vasi koa kei mumoni en usite onen me-Isrel keil .
07002011	Sakini me-Isrel keil amumon tisaen en meten Iahova ka uva netan min ahi sav .
07002012	Keil alokovein Iahova , Ahi koa onen avu one keil , Ahi koa kulat keil ran out Isip . Ka amul amusil ahi savsav keil onen meatin keil koa amul rahit keil ka uva netan min keil . Asakin Iahova vuroh kat keil .
07002013	Keil arvatei mun netan min Iahova , ka keil amules esuk uva netan min ahi meahos keil koa avise keil en Baal ka ahi ahin keil koa avise keil en Astatas .
07002014	Sakini Iahova tin katiat imok ven me-Isrel keil ka maen vangi tarhena keil umai apurun keil ka avenan tounah keil one . Meatin sav keil amul rahit keil , keil emun uvae kat keil . Ka Iahova maeni keke meatin savsav keil avakur keihoen vali me-Isrel keil , ka alesi keke asakras avating koe keil .
07002015	Avong vasi keil avaha en rea , rendemien onen Iahova keih kat keil suval koa vat kati min keil houmoni . Sakini , keil alonge tisa houlu .
07002016	Evus , Iahova san metai keil min me-Isrel keil koa umai alei revi usite keil one ka akataun keil ven vangi tarhena keil enek .
07002017	Mukos , me-Isrel keil alei sesein metai one keil enek . Arlong kattei mun Iahova ka amai kat keil ven ahi sav keil ka uva netan min keil . Mengkatien keil onen Iahova koa tata keil along kati en avong onen Sosua , titae keil esuk alokoveini .
07002018	Ka navong Iahova san metai tai min me-Isrel keil , kei san kataunien mini . Ka navong metai koanek moul ro , Iahova kulat me-Isrel keil ran hen meatin keil koa uvae ral min keil . Enmahis keil mukonek veni long kilea mahien one ven koakeil asak purun keil .
07002019	Ka navong metai enek mat , meatin keil aviles uva ris en sakien matu one , ka amumon sakien keil esuk tatisaso loholin koakeil aro mulamu . Keil amusil kat ahi sav keil ka uva netan min keil . Aseseini avalokovein sakien tatisaso keil one .
08001001	En avong mulamu , avong koa Iahova mul san metai keil avakataun me-Isrel keil veni arkurtei veah asuv houlu tai valosil kat keil , an tisa mai en out koa me-Isrel keil aro ien . Anatin , ous romustei avong houlu ka sakin anien tovuol ka amai kat meatin keil . Sakini , meatin tai ten out Betlehem en atan onen me-Sudah , kei va en kantri ten out Moab , isen Elimelek , ka kei kistal en mari vatiamal onen Efrat . Kei va ral min ahin onen , koa isen Noume , ka ral min natnali keilu , isealu Malon ka Kilion . Telva telro sua vahis en out enek .
08001002	
08001003	Ka navong telro en out enek , Elimelek mat , sakini Noume ronges ral min natnali keilu .
08001004	Evus , natnali keilu enek luretalihe ral min ahin Moab elu , isealu Oripa ka Rut . Navong telro en out enek sua halualim (10) ,
08001005	Malon keilu Kilion emun lumat . Sakini , Noume kei sesuk ro , meatin onen ka natnali keilu emun teltovuol .
08001006	Avati vahis muli , ka Noume kur longlongien keke Ahi rokol kat meatin keil onen ka sakin anien ose moul tahos eris . Sakini , Noume sak mesen kei valokovein kantri ten out Moab ral min havinahin keilu enek .
08001007	Keitel vasi enek telva ruai telva ris en atan onen me-Sudah . Ka navong telmul telvaha ,
08001008	Noume viteni min keilu vit , “ Kamil milheha ris milheles mama kati onamil ka milheto ris hetal min keilu . Inau navis min Ahi keke hetie lat tahosien min kamil hesuval koa milrie lati minau ka min natkuli keilu koa lumat tuai .
08001009	Navisi mun keke Ahi hesakin kamil milhetetalihe eris ka milhehotin tahosien hetal min meatin hau keilu onamil . ” Evus , Noume kav kat keilu ka vit valokovein keilu luvaha . Ka keilu lurangis Noume
08001010	ka luviteni mini luvit , “ ! Melsakras melvalokoveinuk eli ! Melhousiluk , tovaha tovato vatal min meatin keil onom . ”
08001011	Ka Noume vit kesi min keilu vit , “ Ahineli keilu , tahos imok milheha ris . ? Vensa varei milvit milvousil nau ? ? Milmundemi keke nilea nikur ris ehon elu mun keke milhetetalihe hetal min keilu ?
08001012	! Vuo ! ! Milheha ris ! Inau navi tovuli ramat keke matetalihe eris . ? Avaseini munak navit matetalihe ris kosa , ka nikur ris ehon elu mun ,
08001013	kamil milkilea milvatosil keilu vaha vio . . . luvamatu vinvin luvatetalihe ? Vuo , koanek sakras vakur out . Ahineli keilu , kamil milkilea veah milvales tahosien , ka inau nasakras . Milnahousiltei nau . En moulien onak , nalonge mah houlu veni hen Iahova keih kat nau . ”
08001014	Keilu lumuai eris . Evus , Oripa kav kat avu tisa onen , selus kor ral mini , ka lokoveini va ris en vatiamal onen . Ka Rut , kei vuli kati keih , enrovattei vaha rani .
08001015	Sakini , Noume viteni mini vit , “ ? Rut , kolesi ? Tumahin va ris ven meatin keil onen ral min ahi onen keil . Keik emun kusili kiha en vatiamal onom .
08001016	Ka Rut vit kesi mini vit , “ ! Konasilatei nau nanaha ranuk ! Kimaenau mousiluk . ! Out kave kiha ien , inau mun niha ien ! ! Out kito ien , inau mun nito ien ! Meatin onom keil ihi meatin keil onak emun . Ka Ahi onom hehi Ahi onak emun .
08001017	Out koa kimat ien , inau mun nimat ien , ka itahin nau en out enek . Inau nirmaen etai tounah hekulat nau niha ranuk heha vio . . . ialu tai hemat esuk . ! Koanek vi hatkatien onak ka Iahova hesan mahien koa hekeih ramat hemai kat inau munak nitali kotehei ! ”
08001018	Navong Noume lei kilea keke Rut , rendemien onen keih vousili , kei rosakvistei mun vasila vaha .
08001019	Sakini , keilu lumual va vio . . . lurokol meteimal ten out Betlehem . Ka navong lukistal en out enek , meatin keil ten out enek amuti manin en keilu . Ka ahin keil amusil avit , “ ? Noume ekek ? ”
08001020	Ka Noume vit kesi min keil vit , “ Minahisetei nau li mun en ' Noume ' ka mihise nau en ' Mara ' veni Iahova sakin moulien onak vilelau en mahien .
08001021	Navong namea ran out ekek , hek keilu vilelau en tounah keil koa tahos . Ka kosa , Iahova kur ris nau numai hek hon enges . ? Vensa varei kami mivise nau en Noume veni Ahi ten Keihoen mumoni keih ramat minau ka san mahien keil minau ? ”
08001022	En sakien enek , Noume mea ran kantri ten out Moab ka va ris Isrel ral min ahineli Rut koa vi ahin Moab . Ka avong lurokol meteimal ten out Betlehem , bale men tuai en ah osen me-Isrel keil .
08002001	En out Betlehem , hetetamen tai ro ien koa tounah onen houlu , isen Boas . Kei kistal en vatiamal kati onen Elimelek , meatin onen Noume .
08002002	En avong tai , Rut vis Noume vit , “ Kimaenau maha en ah etai keke malah ruain bale keil koa meatin toumien keil alokoveini merangli avahi anien ar . Vahesa nihotin meatin etai koa hemaenau moumoni en ah osen . ” Sakini , Noume maeni vit , “ Ahineli , tahosis , kiha kumoni . ”
08002003	Sakini Rut va en ah tai ka mul mum katau sil meatin toumien keil koa alah ruain bale . Ka kei lah hati bale koa keil alokoveini mules netan . Ka Rut , kei reingeingeni keke ah koa mul mum ien osen Boas koa kistal en vatiamal kati onen Elimelek , meatin onen Naomi .
08002004	Rovitei tuetin , Boas ka en meteimal ten out Betlehem ka mai kistal min meatin toumien keil onen ka viso min keil vit , “ ! Iahova heto ven kami ! ” Ka avit kesi mini avit , “ ! Iahova hetokol katuk emun ! ”
08002005	Evus , Boas vis avat toumien onen vit , “ ? Ahin hau eke onen sei ? ”
08002006	Sakini avat enek vit kesi mini vit , “ Ahin enek ten out Moab ka mai ral min Noume .
08002007	Kei vis nau mamaeni vakatau sil meatin toumien keil koa amul alah ruain bale keil keke valah hati bale koa alokoveini mules . Kei mai en visokon semau ka mul mum rokol avong enek , museh avong havivis en votevav keie . ”
08002008	Evus , Boas va selus min Rut vit , “ Ei atouli . Kitaengonau , ekvati keke kum en ah sak vesesal ven ahin toumien keil onak . Konahatei en ah sav etai keke kovalah ruain bale ien .
08002009	Out kave keil amum ien , keik emun kitos vesesal ven keil . Naselus koe min meatin keil onak anoumtei natisa enuk . Ka munak maroro katuk , kiha kimun hati oai koa mul en vei oai koa asehei tuai mul . ”
08002010	Navong Rut longe , mutengeiril netan ka veinan rokol atan . Kei vit kesi mini vit , “ ? Vensa komul komundemvo inau ? ? Vensa komul komumoni tahos minau koa navi heou tai enges ? ”
08002011	Boas vit risi mini vit , “ Inau nakur longlongien usil sakien tetahos keil koa korie lati min avu tisa onom navong meatin onom mat . Nakilea keke keik kolokovein tata ka mama onom ka kantri kati onom keke kumai kovato vatal min meatin keil koa koreingeingen keil mulamu .
08002012	Navis min Iahova hesa kesi minuk tahosien koa keik komul korie lati mini . Anatin , Iahova , Ahi onen me-Isrel keil , hesan sanien tai koa hetahos imok minuk veni keik koling desien onom eni valei kat revi keik ka vating koe moulien onom . ”
08002013	Evus , Rut vit kesi mini vit , “ Hetamen , keik komumoni tahos imok minau li . Avaseini inau narvinvintei keke mamai mahi ahin toumien tai onom , keik koselus revi minau ka kovati lat rendemien onak . ”
08002014	En taviai , navong meatin keil amul akanian , Boas viteni min Rut vit , “ Amai vesesal , an vis etai veret ka kikasi en hati sup koanek . ” Sakini , rondan ral min meatin toumien keil , ka Boas san hati bale koa alengasi mini . Rut kanian vinvin ka ling revi anien koa mules .
08002015	Navong Rut mu ris va voum , Boas sel kat meatin toumien keil onen vit , “ Mihemaeni valah ruain bale en out vasi keil koa envati . Avaseini munak lah ruaini ran vangite keil koa kami mipar kati tuai , minasak ventei .
08002016	Ka tamun , tahos mihelah lat tei bale ran vangite keil ka mihesoni heha netan keke ahin enek hemai helah ruaini . ”
08002017	Sakini , Rut lah ruain bale en ah enek va rokol mendilah . Ka navong mu rangrangi , votini keke uti bale keil koa lahi , kilo teni vi teindan elu (12 kg) .
08002018	Vous uti bale keil enek va ris teim ka rie lati min avu tisa onen . Evus , anien koa kei ling revi mules , kei mun , Rut sani mini .
08002019	Navong Noume lesi , muti manin eni ka visi vit , “ ? Kosa , kolah ruain uti bale keil enek en out kave ? ? Ah sen sei varei keke komum ien ? Tokolkatien onen Ahi hel en meatin koa lesuk ka mumoni tahos minuk . ” Sakini , Rut viteni min Noume vit , “ Namum en ah sen meatin tai koa isen Boas . ”
08002020	Noume viso keih vit , “ ! Tokolkatien onen Iahova hel en kei ! Iahova rie lat tahosien onen min ialu koa lomoul loro veah ka min meatin keilu onealu koa lumat tuei . Meatin koanek vi tai en vatiamal kati onen meatin onak . Musil sakien onen me-Isrel keil , kei varei helei kat usite onealu . ”
08002021	Ka Rut vit , “ Ka koa tahos imok , kei viteni minau vit niles nilah ruain bale hetal min meatin toumien keil onen heha hetokol avong koa alah vasi ran ah sen keil . ”
08002022	Noume viteni min Rut vit , “ O ahineli , hetahos imok kiles kum hetal min ahin keil koa amul amum en ah sen Boas . Veni munak kiha kum en ah sen meatin sav , vahesa meatin etai houm hetisa enuk . ”
08002023	Sakini , Rut mum ral min ahin toumien keil onen Boas va vio . . . rokol avong koa alah ruain bale keil , ka katau , alah ruai uit emun ran ah sen vasi keil . Ka Rut ronges ral min avu tisa onen enek .
08003001	En avong tai , Noume viteni min Rut vit , “ Havukahin , hetahos imok keke inau nihotin etai meatin vatetalihe vataluk ka helei kat revi keik .
08003002	? Kindem kat Boas , meatin koa komum ral min ahin toumien keil onen ? Kei ka en vatiamal onen meatin keilu oralu . Sakini , kitaengon revi inau . En mendilah kosa , kei heha hou rangrang uit bale ran veite keil teni .
08003003	Sakini , keik kiha kikul , kisin hetahos ka kikasuk en senta . Hevus , kiha en out toumien onen , ka konoumontei keke kei nailea komul en out enek . Kitosin avong koa kei heanian ka hemun hati uaen hevus
08003004	ka kilei revi out koa kei va matil ien . Navong matil ravobong , kiha vesesal veni , kikulat pulangit ran alen tanetan ka kimatil kat vase alen keilu vatie lati keke kovisi helei katuk ka usite keil onom . Hevus , kei hehiteni suk minuk asa kovoumoni . ”
08003005	Rut vit kesi mini vit , “ Inau num vasi tounah koa koviteni minau moumoni . ”
08003006	Sakini , Rut va en out toumien onen Boas ka mumoni suval koa avu tisa viteni mini .
08003007	Navong Boas kanian ka mun hati uaen evus , kei longe tahos . Evus , va vesesal en usite tai ten mari vangi bale koa arivini out tas ka va matil ien . Navong meten mulong houlu , Rut mul ka lelau mai , kulat pulangit ran vase alen tanetan onen ka matil kat keilu .
08003008	En metavinavong , Boas muti manin ven tounah tai . Ka navong viles , lesi keke ahin tai mul matil kat vase alen tanetan .
08003009	Sakini visi vit , “ ? Ei , keik sei ? ” Ka Rut vit kesi vit , “ Inau etin , Rut , ahin toumien onom . Asuv , keik kovi tai en vatiamal onen meatin onak koa mat tuai . Sakini , musil sakien keil onami , keik kilei kat usite onak ka kokilea kovakur nau nimai nihi ahin onom . ”
08003010	Ka Boas vit kesi mini vit , “ Rut , Iahova hetokol katuk . Komul korie lat sakien tetahos keil min vatiamal keil onomai koa marite mok mulin asa koa korie lati tuai min avu tisa onom koa vi vatina tai onomai . Keik , kokilea kovaha kovahotin etai meatin hau koa tounah onen houlu vuo koa tounah onen tovuol , ka kormumontei .
08003011	Sakini , konandemtei nahi houlu usil asa koa hekistal . Inau num vasi tounah koa kovis inau eni keke nilei katuk ka usite keil onom veni kovi ahin tai koa meatin keil vasi alei kilea en tahosien onom .
08003012	Anatin keke inau navi kei koa helei kat usite onom veni navi vatiamal kati onen meatin onom koa mat . Ka meatin sav tamun mul en vatiamal onomai koa vesesal imok min meatin onom , ka kei kilea valamu enau keke vakuruk ka valei kat usite onom . Ka munak kei enrovattei , inau numoni suk .
08003013	Ka en vongien enek , hetahos kitos . Hevus , out mulan , lehehotini keke envati valei katuk vuo enrovattei . Munak envati , tahosis , ka munak enrovattei , naviteni anatin en meten Iahova keke inau suk , nikuruk ka nilei kat revi usite keil onom . Ka vongien enek , kitos kimatil en out enek hetokol visokon . ”
08003014	Sakini , Rut matil kat vase alen tanetan rokol visokon . Ka en visokon semau veah , kei muli mea keke vaha veni Boas enrovattei meatin etai vailea keke ahin tai mul matil en out toumien onen .
08003015	Ka mulamu en avong vaha , Boas viteni mini vit , “ Kulat kot omom ka kihoeini en out enek . ” Navong Rut voeini , Boas mutah uit bale keil koa kilo teni rokol hanumau tai ka halualim emun (30 kg) va ien . Evus , katauni lingi en eisilin ka Rut vousi va ris teim . Ka Boas va en meteimal .
08003016	Navong Rut rokol teim sen , avu tisa onen visi vit , “ ? Ahineli , mukave ? ” Sakini Rut vit vasin tounah koa Boas viteni mini .
08003017	Ka Rut viteni mun vit , “ Ka enrovattei keke hek vahi heite hon navong mamai ris malesuk en out teim , sakini san uit bale keil koa kilo teni rokol hanumau tai ka halualim emun (30 kg) enek minau . ”
08003018	Noume vit risi mini vit , “ Konandemkotei . Kitosini keke kiles tounah keil enek hekistal hemukave , veni Boas sakras vaseh kosa vatokol avong koa hetali mal en usite keil onom . ”
08004001	En visokon enek , Boas va rondan en out tatondanien vesesal en metareh ten vieh ten meteimal ten out Betlehem . Evus , Boas les meatin koa viteni vit kei vi vesesal imok en meatin onen Rut mulin kei . Navong Boas lesi mul mual emai vali , vise vit , “ Tuak , amai mau , tondan netan ekok . ” Sakini , meatin enek mai veni ka rondan .
08004002	Evus , Boas va vahotin hetetamen halualim (10) ten meteimal enek keke avamai avalong usite onealu . Navong keil vasi alah ruai ,
08004003	Boas viteni min tunali vit , “ Noume koa mai ris ran kantri ten out Moab vit vasa lat atan onen Elimelek koa vi meatin onen min tai en vatiamal onen keke vahul lati rani .
08004004	Ka inau namundemi navit mal keke nihit kilea minuk . Munak keik emvati , kokilea kovahul lati en meten koakeil arondan ekok . Ka munak emrovattei , kihiteni , veni keik kovi vesesal imok ven meatin onen Noume mulinau ka kokilea kovahuli lat atan enek helamu . Ka munak kirvultei , inau suk nihuli . ” Ka meatin enek vit , “ Vuo , inau nihul lati . ”
08004005	Evus , Boas viteni mini vit , “ Tahos imok . Ka en avong koa kihul lat atan enek ran Noume , kikur vatina Rut emun koa vi ahin Moab . En sise enek , moeite onamil kilea vakur atan ka tounah sav keil onen meatin onen Rut koa mat tuai keke vatiamal onen sakras vavuol . ”
08004006	Navong meatin enek longe mukok , kei vit kesi mini vit , “ Ven koanek , inau nirvultei atan koanek , veni nasakras masa lati min natkuli kati keil vahi one . Munak hehi en sise koanek , keik kos kihuli , inau ekrovattei mun . ”
08004007	( En avong enek , sakien onen meatin keil mukok : navong keil evati avahul atan tai , meatin koa atan onen hekulat usi sandel onen , ka hesani min koa kei vuli . Sakien koanek rie lati keke keilu luselus revi tuai avahul lat atan enek . )
08004008	Sakini navong meatin enek mae lat atan enek min Boas keke vahuli , kei kulat sandel onen ka sani mini .
08004009	Evus , Boas vitehiteni min hetetamen keil ka koakeil tateisav emun vit , “ Kami vasi miles asa kur out kosa keke inau navul lat tounah vasi ran hen Noume koa vi onen Elimelek ka natnali keilu koa isealu Kilion ka Malon .
08004010	Ka en usite tamun , nakur Rut emun koa vi ahin Moab koa retalihe ral min Malon mulamu keke vamai vahi ahin onak . Suval sakien orer , moei ehon onomal kilea hekur tounah vasi koa vi onen Malon . Koanek hesakin vatiamal onen Elimekek hervuoltei , keil iles ito hetal min komai en avong keil veah koa hemai . Kami vasi miles asa koa kur out kosa . ”
08004011	Hetetamen keil ka meatin tateisav keil emun aviteni mini avit , “ Anatin , komai meles tounah keil koa kur out kosa . Mevisi keke Iahova houmon ahin enek koa hemai heto en teim som hemai hesuval Resel keilu Leah koa lukur ehon keil houlu onen Siekob koa umai avi mari vatiamal keil ten out Isrel . Ka keik , mehis Iahova houmonuk kimai kihi hetetamen tai koa meatin keil koa akistal en mari vatiamal onen Efrat ihouhou veni . Anatin , mehis mini keke hesan eis tai minuk koa hehi hetetamen imok en meteimal ten out Betlehem .
08004012	Mevis Iahova keke hesan ehon keil minuk koa heka en ahin hau enek koa hesakin amal onom hesuval vatiamal onen Peres , natin Sudah koa Tamar kuri . ”
08004013	Sakini , Boas kur Rut mai vi ahin onen ka Iahova rokol kati . Sakini kei meas en titiali , ka kuri vi meahos .
08004014	Ahin keil aviteni min Noume avit , “ ! Rovahati lat isen Iahova ! Kosa , kei san havmali tai valei kat usite onom navong komai kovi tovuli . Ehon enek hemai hehi hetamen tai en out Isrel .
08004015	Ahineli onom , envatien onen enuk mariso mok . Tounah vasi keil koa kei mumoni minuk tahos imok mulin munak natmali keil onom avahi oulu (7) . Ehon koa kei kuri sakin moulien onom vi heite hau eris , veni navong kimai kihi tovuli revi , kei kilea valei kat revi keik . ”
08004016	Sakini , Noume kur tivava enek , kav kati ka rounat eni .
08004017	Ahin keil koa aro vesesal ven keil umai aling isen tivava enek vi ' Ovet ' . Keil aviteni min meatin keil avit , “ Titi ehon tai avasi ven Noume . ” Navong moul mai mariso , Ovet mai vi tata onen Tiese koa vi tata onen asuv houlu Deved .
08004018	Ka koanek vi vatiamal koa kistal en Peres : Peres vi tata onen Hesron
08004019	Hesron vi tata onen Ram koa vi tata onen Aminatap .
08004020	Aminatap vi tata onen Nason koa vi tata onen Salmon .
08004021	Salmon vi tata onen Boas koa vi tata onen Ovet .
08004022	Ka Ovet vi tata onen Tiese koa vi tata onen asuv houlu Deved .
09001001	En avong tai , en taon ten out Ramah koa mul en vatihou keil koa vi en atan ten out Efriam , meatin tai ro en out enek , isen Elkanah . Kei vi natin Seroham , koa vi natin Elihu , koa vi natin Tohu , koa vi natin Sup , koa ka en mari vatiamal onen Efriam .
09001002	Elkanah kur ahin elu , Hanah keilu Peninah . Peninah kur titiali keil ka Hanah sakras , vi lumalum .
09001003	En sua vasi keil , Elkanah ral min onen keil alokovein taon ten out Ramah ka avina en taon ten out Saeloh keke Elkanah vaha netan min ' Iahova Sabaot ' koa aneite ten hisen vi ' Iahova , Asuv Houlu ten Out Nesa ' ka vasan sanien keil en usite ten onen keil mini . En out enek , pris elu lumul ien , isealu Hopni keilu Pinias koa luvi natin pris Ilae .
09001004	En avong keil vasi koa Elkanah san sanien onen , musil sakien teni , hatte sani min Iahova , hatte koa sani min pris keil , ka hatte koa mun vi an . Evus , koa an , kuri ka riti vasi min koakeil aro en teim sen . Min Peninah ka natnali ka natnahin keil , kei riti mal en keil vasi .
09001005	Ka koa sani min Hanah vi houlu mok , veni envatien onen mul ien muli tateisav keil , avaseini keke Iahova ring koe keke nakurtei titiali .
09001006	Peninah vit kei tahos imok muli Hanah , sakini , mules selus katiati ka mumon karien mini veni Iahova mumoni vi lumalum .
09001007	Peninah mumoni mukok mini en sua keil vasi . Ka avong koa uva en Eim Tavolin onen Ahi , Peninah sakin Hanah longe tisa va vio . . . mis ka vit herkaniantei .
09001008	Ka avong koa meatin onen , Elkanah , lesi mukok , visi vit , “ ? Hanah , mukave ? Komis vensa ? ? Vensa kovit kirkaniantei ? ? En metom , inau nartahostei malin koa ehon keil onom avi houlu ? ”
09001009	En avong tai , uva Saeloh ka asan sanien one en Eim Tavolin onen Iahova . Ka avong koa akanian evus , Hanah mea ka va en Eim Tavolin keke vahis . En avong enek , pris Ilae mul rondan en out tatondanien onen vesesal ven voiteh ka lesi .
09001010	Hanah longe tisa houlu , ka navong mul vis min Ahi , simeten merahrah .
09001011	Hanah mumon hatkatien takeih tai keih ral min Ahi vit , “ ! O Iahova , Asuv Houlu ten Out Nesa , kilele ka kiles inau li koa navi ahin toumien onom ! Kilele ka kiles sakvisien keil onak eli ka emhemahis inau li . ! Emnavobongentei nau li ! Navat kati minuk keke munak kisan titiali tai koa hehi meahos minau , inau nisan risi minuk hehi Meatin Tato tai onom en moulien vasi onen . Ka nitie lati hehi anatin heka en usite koa mihersauitei hilen en moulien vasi onen ka hermuntei varei oai takeih keil . ”
09001012	Hanah mul vis mukok tuetin ka selus raeng enges . Hiliongen mum ka selusien rokistaltei eni . Sakini , pris Ilae koa mul lei mamah kati mundemi keke Hanah munmun .
09001013	
09001014	Sakini viteni mini vit , “ ? Kumon sakien ten munmunien enek heha vio hetokol nengeis ? ! Hevus kosa ! ! Kiseh en munmunien onom ! ”
09001015	Ka Hanah vit risi mini vit , “ O hetamen , vuo , inau narmuntei oai takeih . Namul nalonge tisa , ka namul navis navit lat sakvisien keil onak min Iahova .
09001016	Konandemtei konahit inau navi ahin tisa tai . Namul navis mukok veni tinok mah ka nalonge tisa houlu . ”
09001017	Sakini Ilae viteni mini vit , “ Kiha hetal min tomat , ka namundesini keke Ahi ten out Isrel hesan asa koa keik kovisi veni . ”
09001018	Hanah vit risi mini vit , “ Namasmasuk . Ka kindemi hetahos minau li . ” Navong lokoveini va , veinan viles , longe tahos , ka kanian esuk .
09001019	Out mulan visokon , Elkanah ral min onen keil amea ka uva en Eim Tavolin onen Ahi . Ka avong koa uva netan min Iahova evus , uva ris teim se en taon ten out Ramah . Avong vahis muli va , Elkanah va les Hanah , ka Iahova san ui hisien onen mini .
09001020	Sakini en avong mal teni , kei meas ka kuri vi meahos . Evus , ling isen vi ' Samuel ' koa aneite teni vi ' navis Ahi veni ' , veni viteni vit , “ Inau navis Iahova veni . ”
09001021	Evus , en avong koa mal teni , Elkanah ka onen keil asak mesen keil keke iha ris en taon ten out Saeloh avasan sanien one keil koa amumoni avong tai en sua vasi . Ka Elkanah vit vasan sanien tai mun koa vat kati min Iahova .
09001022	Ka en avong enek , Hanah rovatei ka viteni min meatin onen vit , “ En avong koa ehon enek helokovein susu omon , inau nikuri suk ka nisani min Iahova hehi Meatin Tato tai onen , ka hetos en Eim Tavolin onen Iahova , hermaitei mun teim . ”
09001023	Elkanah vit risi mini vit , “ Tahosis . Kumoni hesuval koa komundemi . Kitos en teim heha hetokol avong koa titiali onom helokovein susu omon . Navis keke Iahova hekataunuk kovoumon asa koa kovat kat mini . ” Sakini Hanah ronges teim , ka rounat en ehon onen .
09001024	Sua vahis muli , ka ehon koanek ling susu omon . Sakini , mama onen kuri luva Saeloh ral min buluk tai koa meahos koa sua onen etel , bak pulaoa tai , ka vei uaen tai koa marite . Hanah kuri va en Eim Tavolin onen Iahova en out Saeloh , avaseini keke kei vi titi ehon enges .
09001025	Elkanah ral min Hanah lumuas buluk koanek ka lusani min Iahova . Evus , lukur titi ehon onealu ka lusa lati min pris Ilae .
09001026	Ka Hanah viteni mini vit , “ ? Keik kolei kilea nau ? Anatin eli , inau etin koles nau namulomal ekok ka namul navis .
09001027	Navis Iahova ven ehon koanek , ka kei san ui hisien onak .
09001028	Sakini , kosa namul nasan risi mini , ka hel houm min Iahova en moulien vasi onen . ” Evus , keitel telva netan min Iahova en out enek .
09002011	Evus , Elkanah keitel telva ris teim en taon ten out Ramah . Ka Samuel , kei ronges Saeloh ka mul mum min Iahova suval eiloheh onen pris Ilae .
09002019	Ka en sua keil vasi , mama onen rili eisin tamuoh hau tai onen Samuel suval koa pris keil amusin eni . Ka avong koa musil meatin onen luva keke imot min Iahova ka avasan sanien one mini , Hanah kur eisin enek ka sani mini .
09002020	Ka avong koa Ilae les Elkanah keilu Hanah , san tokolkatien tai min keilu ka viteni min Elkanah vit , “ Navisi keke Iahova hesan ehon sav keil emun minuk heka en ahin koanek keke keil ikur vulin ehon koa milsani mini . ” Evus , Elkanah ka onen keil uva ris teim se .
09002021	Ka Iahova mundem kat Hanah , ka maeni kur ehon etel emun ka atouli elu . Ka Samuel mul moul en en Eim Tavolin onen Iahova .
09002026	Ka avong koa Samuel mul moul , aven mai keih ka Iahova ral min meatin keil asi keil veni .  En Eim Tavolin onen Ahi , natin pris Ilae keilu luvi pris . Ka keilu lumul lumum tisa houlu en meten Ahi , ka pris Ilae roring koetei sakien tatisa keil onealu . Sakini en avong tei , Ahi sila provet tai va ven Ilae viteni mini vit , “ Ven koa korring koetei ehon onom keilu ven sakien keil koa tisa , Iahova hou vasi keilu luhemat en avong hetas . Ka vatiamal keil vasi onom imatmat navong avi meatin hau veah . ”
09003001	En avong keil ekek , avong koa Samuel mul mum min Iahova en hen pris Ilae , Ahi roselus ramattei min meatin keil ka rosantei leisanien keil vahi houlu .
09003002	Ka en vongien tai , pris Ilae , koa vesesal meten vavar , mul matil en out tamatilien onen .
09003003	Ka Samuel , kei mul matil neim en Eim Tavolin onen Iahova , vesesal en out koa Bokis ten Hatkatien Takeih onen Ahi mul ien . Ka laet onen Ahi koa mul en eim enek mules mukan veni out romulantei veah .
09003004	En vongien enek , Iahova vise Samuel vit , “ ! Samuel , Samuel ! ” Ka kei vit risi mini vit , “ ! O-o ! ”
09003005	Evus , muloh va ven pris Ilae ka visi vit , “ ? Mukave ? ? Keik keke kovise nau ? Inau eke . ” Ka pris Ilae viteni mini vit , “ Vuo . Inau narvisoktei . Kiha ris kimatil . ” Sakini , Samuel va ris ka matil .
09003006	Evus , Iahova vise Samuel hatte tamun , ka kei mea ka va ris ven Ilae ka visi vit , “ ? Keik keke kovise nau ? Inau eke . ” Ka pris Ilae vit risi mini vit , “ Natkuli , inau narvisoktei . Kiha ris kimatil . ”
09003007	Ka Samuel reingeingeni keke Iahova mul vise veni roselustei veah mini .
09003008	Ka , hatte etel eni , Iahova vise ris Samuel . Sakini , Samuel mea , va ris ven Ilae ka visi vit , “ ? Keik keke kovisenau ? Inau eke . ” Ka pris Ilae mundem kilea keke Iahova varei keke mul vise ehon koanek .
09003009	Sakini , kei viteni mini vit , “ Kiha ris kimatil . Ka munak kilong rea koanek koa mul visok , kihiteni kihit , ' Iahova , kiselus minau . Inau , meatin toumien onom , namul naraengonuk . ' ” Sakini , Samuel va ris en out tamatilien onen .
09003010	Evus , Iahova mai ris veni ka mulomal vesesal veni ka vise suval koa mumoni tuai vit , “ Samuel , Samuel . ” Ka Samuel vit , “ O-o . Kiselus veni inau , meatin toumien onom , namul naraengonuk . ”
09003011	Sakini , Iahova viteni mini vit , “ Kilonge . Hervitei tuetin , inau numon tounah tai en meten me-Isrel keil koa hetisa revi mok . Hesakin meatin vasi keil koa ilonglong eni , ie hehon .
09003012	En avong enek , num vasi tounah koa navat kati keke numoni heha kat Ilae ka meatin vasi keil ten vatiamal onen . Anatin , nasakras malokovein tai vales .
09003013	Inau naviteni tuai min pris Ilae keke nisan mahien enek min vatiamal keil onen koa keite teni hetovuol veni natnali keilu lumum tisa va kat nau en selusien ka sakien keil onealu . Pris Ilae kilea en tounah vasi koa lumumoni , ka roring koetei keilu .
09003014	Sakini , navat kati keih min Ilae ka koakeil akistal en vatiamal onen keke nasakras moumon methos onak vatal min keil , avaseini munak asan sanien votut , vuo ran tirendan , vuo tounah etai mun minau . ”
09003015	Navong Iahova selus mini evus , Samuel mules en out tamatilien onen rokol visokon . Evus , mea seh voiteh ten Eim Tavolin onen Iahova . Kei enrovattei vaha ven Ilae veni metau vata usil leisanien onen mini .
09003016	Ka Ilae vise vit , “ Natkuli Samuel , amai ekok . ” Emai veni ka viteni vit , “ ? O-o , kovise nau ? ”
09003017	Ka Ilae visi vit , “ ? Iahova viten sa minuk ? Konaling suaintei tounah ranau . Hemukonek , Ahi hesan mahien heha katuk hekeih munak kirvit vasitei tounah koa kei viteni minuk minau . ”
09003018	Sakini , Samuel vit vasin tounah mini , roling suain etai tounah rani . Ka navong longe , Ilae viteni vit , “ Kei vi Iahova . Tahosis keke houm housil asa koa kei lesi vit mal . ”
09003019	Navong Samuel mul moul , Iahova ro veni ka mumon tounah vasi koa kei viteni ka en Samuel mai vi anatin .
09003020	Sakini , me-Isrel keil vasi , koakeil ten out Dan , koa mul en usite tai ten kantri one , va rokol taon ten out Barsiba en usite sav , keil akilea keke Samuel vi provet anatin onen Iahova .
09003021	Sakini , en taon ten out Saeloh , Iahova mules kistal min Samuel ka mul selus ral mini . Ka kei vit meseni min me-Isrel vasi keil .
09008001	Navong Samuel mai vi ulmatu , kei ling natnali keilu keke luvalei revi usite onen meatin keil ka luvasak revi titi vaeen keil onen me-Isrel keil .
09008002	Moeite onen , isen Soel , ka koa katau , isen Abitsa . Keilu lumum en taon ten out Bersiba .
09008003	Ka keilu luviles eisilealu ran sakien tetahos onen tata onealu . Keilu luvi uti mane enges , ka lumaen meatin keil avahul keilu vakataun usite one en avong koa lusak revi usite onen meatin keil .
09008004	Sakini , hetetamen keil onen me-Isrel keil alah ruai en en taon ten out Ramah avaha avales Samuel .
09008005	Keil aviteni mini avit , “ Samuel , keik komai kovi ulmatu ke . Ka natmali keilu , lurmusil revitei sakien tetahos keil onom . Ven koanek , komai memundemi keke hetahos kitie lat asuv houlu tai keke helosil kat komai hesuval kantri sav keil . ”
09008006	Ka navong umai ka avisi keke vatie lat asuv houlu tai valosil kat keil , Samuel lesi romaltei , sakini va vis min Iahova veni .
09008007	Iahova viteni mini vit , “ Samuel , kum usil asa koa meatin keil amul avisuk eni . Veni keil arseseinuktei , amul aseseinau enges keke nirvitei mun asuv houlu one .
09008008	Kosa , meatin keil enek amul amumoni minau suval koa amumoni minau en avong mulamu . Navong nalah lat keil ran out Isip rokol kosa , amul aviles eisile ranau ka uva netan min ahi sav keil .
09008009	Sakini , kiha , kusil rendemien keil one . Ka kisel kat keil hekeih imok ka kihit kilea min keil sakien takeih keil onen asuv houlu koa hemai helosil kat keil . ”
09008010	Evus , Samuel va ka vit vasin tounah koa Iahova viteni mini min meatin keil koa avisi valing asuv houlu tai vahi one .
09008011	Kei vit kilea min keil vit , “ Koanek hehi sakien keil onen asuv houlu koa hemai helosil kat kami . Kei hemai hekur ehon keil iha ivae en usite onen : tei en keil iloh en hos osen keil , tei en keil iloh en kat tavaeen keil onen koa hos mul lehi , ka tei mun en keil ihi meatin taleikokoeien keil onen koa heloh helamu en kat keil onen .
09008012	Asuv houlu enek hesakin tei en keil imai ihi avat keil avalosil kat vangi meatin keil tavaeen koa meatin keil hanumau elu ka halualim emun (50) amul ien . Ka tei mun en keil , ihi avat keil avalosil kat vangi meatin keil tavaeen koa meatin keil taosen tai (1000) amul ien . “ Kei hekur tei mun en ehon keil onami keke um mini en mari ah esen keil . Keil ikah atan esen , ka evus , isuhut en anien teni hehi an . Keil umon kat talohien onen ral min tounah vasi keil tavaeen onen emun .
09008013	Kei hekur atouli keil onami emun keke iha um mini . Keil umon senta keil onen , anien an , ka itan veret an .
09008014	“ Kei hekur more atan onami hetal min nei grep keil osami ka nei olip keil emun . Hevus , hesani suk min hetetamen keil onen koa amum en teim sen .
09008015	Kei helah taet ten anien ka grep keil osami keke hetiti min hetetamen keil onen ka min meatin keil toumien onen emun .
09008016	Kei hekur slev keil onami hetal min mormore buluk ka dongki osami keil keke imai ihi onen .
09008017	Kei helah lat tei en sipsip ka nani osami keil hesuval takis vasakini imai ihi osen . Ka houmon kami mun mihemai mihoum mini suval mihehi slev keil onen enges .
09008018	Ka navong avong keil enek hemai , kami miheis kai minau keke mivamea ran sakien takeih koa asuv houlu enek mul mumoni min kami , asuv houlu koa kami enges mirie lati . Ka Iahova enhervattei vailea en uaien keil onami . ”
09008019	Ka meatin keil amundem maen selkatien onen Samuel . Keil aviteni avit , “ Avaseini hemukonek , ka komai emaivati mok keke asuv houlu helosil kat komai .
09008020	Hesakini , komai mehemai mehesuval kantri sav keil koa asuv houlu mul keke helosil kat komai ka helamun komai meheha en vaeen keil . ”
09008021	Navong Samuel long asa koa meatin keil aviteni , va ka vit meseni min Iahova .
09008022	Ka Iahova viteni mini vit , “ Kiha kum hesuval koa keil evati . Kiling asuv houlu tai one . ” Sakini , Samuel va ka vit meseni min me-Isrel keil . Evus , sila keil uva ris teim se .
09009001	En mari vatiamal onen Bensamin , hetamen tai mul ien koa tounah onen houlu , isen Kis . Tamen , isen Apiel , natin Seror . Ka Seror , kei vi natin Bekorat , natin Afia .
09009002	Kis , natnali mul , isen Sol . Ka Sol , kei vi vati meatin tai koa meatin sav keil alesi tahos imok mulin meatin hau sav keil ten out Isrel veni kei ipeah ka veinan tahos vis tahos imok .
09009015	En avong tai , Sol vit vahita en taon ten out Ramah . Ka mulamu en avong koa kei vahita , Iahova kistal min Samuel ka viteni mini vit ,
09009016	“ Visuvong , en hati avong enek , inau nisila meatin tai hehita venuk koa ka en out koa me-Bensamin keil amul ien . Kei varei narie lati . Sakini , kitah oel en vatin vatie lati keke kei hemai hehi avat koa valosil kat meatin onak keil ten out Isrel . Kei houtut keil imea ran hen me-Filistia keil veni , inau , nales mahien keil one ka nalong tangien keil one . ”
09009017	Ka navong Samuel les Sol , Iahova viteni mini vit , “ Meatin koa naviteni minuk , keie . Kei varei helosil kat meatin keil onak . ”
09010001	Navong Sol mai veni , Samuel kur vei oel tai , ka mutahi en vatin . Evus , ling hen eni ka viteni vit , “ Kosa , Iahova rie latuk keke kimai kihi asuv houlu kovalosil kat meatin keil onen ka kovating koe keil ran vativieh keil one . ”
09010017	Katau en tounah enek , Samuel vise ruain me-Isrel keil keke avahisu min Iahova en out lu ten out Mispah .
09010018	Navong umai out tas , kei viteni min keil vit , “ Iahova , Ahi onen me-Isrel keil , mul viteni min kami vit , ' Inau nges , nalah lat kami ran atan ten out Isip ka ran he . Ka navong meatin keil ten kantri sav keil amum keih en kami , inau nalah lat kami ran he emun .
09010019	Inau navi Ahi onami koa mul mutut kami ran mahien keil onami ka avong takeih keil emun . Ka kosa , misesein losilkatien onak ka mivis nau masan asuv houlu tai min kami . Mukonek , almai , mihelomal ekok en metok housil mari vatiamal keil onami . Evus , mihetiti vas kami housil titi amal keil koa mika ien . ”  Sakini , Iahova viteni min Samuel keke hehotin asuv houlu onen me-Isrel keil en sakien koa aleh eis . Ka Samuel mumoni en mari vatiamal keil , ka leh isen vatiamal onen Bensamin . Mumoni min titi amal keil , min famle keil ka min meahos keil emun ten famle koanek va vio . . . Samuel leh isen Sol . Ka navong uva avahotin Sol , avotini ro suai en out koa meatin keil aling ateili one ien veni kei metau .
09010024	Evus , Samuel mulamun Sol va mulomal luhu en meatin keil ka viteni min keil vit , “ Meatin koanek vi kei koa Iahova rie lati keke vahi houlu valosil kat kami . Meatin tovuol emun en kami vasuval kei . ” Navong alesi , meatin vasi keil avisohiso keih avit , “ ! Kei vi asuv houlu onomai , losilkatien onen hel hetaveah ! ”  Navong Sol mai vi asuv houlu onen me-Isrel keil , sua onen vi hanumau tai ka halualim emun (30) . Ka me-Isrel keil koa arsitei keil ven hiasuvien onen ka aselus kututi . Ka kei vise ruai meatin tavaeen keil ten out Isrel ka mulamun keil uva avavae vatal me-Amon keil ka amu lin keil . Sakini , me-Isrel vasi keil asi keil suk ven hiasuvien onen .
09011014	Ka Samuel viteni min keil vit , “ Rovaha en out Kilkal vatie lati keke Sol vi asuv houlu orer anatin . ”
09011015	Sakini , keil vasi uva Kilkal . Ka en out enek , keil uva netan min Iahova , ka avati lat Sol mai vi asuv houlu one . Evus , amuas tirendan keil ka amunit keil en ahor ten sanien . Ka ral min vuseri tei ten sanien votut keil enek , Sol kanien ruai ral min me-Isrel keil , ka keil vasi asi keil .
09013013	Navong Samuel kistal ka lesi keke Sol mumon sanien votut tuai , kei selus keih mini vit , “ ! Ei , komumon tounah hit kovi varu ! Keik kormusiltei mengkatien keil onen Iahova koa vi Ahi onom . Munak kovousil mengkatien keil onen , kei vamaenuk ka natmali keil koa ikistal ika enuk keke avalosil kat me-Isrel keil heha vio . . . keite teni hetovuol .
09013014	Ka kosa , losilkatien onom mai en keite teni veni kormusiltei selusien onen . Sakini , Iahova ling kati keke hehotin meatin etai koa rendemien ka envatien keil onen housil kati onen . Vati meatin enek , Iahova helingi helosil kat meatin keil onen . ”
09013015	Evus , Samuel lokovein Sol en out Kilkal ka musil sise va .
09015001	Avong sav tai , Samuel mai ven Sol ka viteni mini vit , “ Mulamu , Iahova sila nau matokol katuk keke kovamai kovahi asuv houlu onen meatin keil onen . Sakini , kosa , kitaengonau mahit mesen asa koa envati vahiteni minuk .
09015002	Iahova , Asuv Houlu ten Out Nesa , hesan mahien min me-Amelek keil veni avu one keil uvae ral min me-Isrel keil navong alokovein out Isip umai .
09015003	Miheha mihevae hetal me-Amelek keil ka mihou lin tounah vasi keil one . Mihou vini meatin vasi keil : amo keil ka ahin keil , titiali keil ka tivava keil one emun . Mihou vini buluk , sipsip , kamel ka dongki keil ose . Mihouas vasi keil , minaling etai tounah namoul . ”
09015004	Sakini , Sol vise ruain meatin keil onen koa avinvin avaha avavae , ka umai out tas en taon ten out Telaim . Ka navong avuli meatin keil , avotini keke me-Isrel keil arokol handred taosen elu (200,000) , ka me-Sudah keil arokol taosen halualim (10,000) .
09015007	Navong Sol ka meatin keil onen uvae ral min me-Amelek keil , amu vinvini keil varei , en taon ten out Havila va rokol taon ten out Sur koa mul en out ist ten hakot ten atan ten out Isip .
09015008	Keil amu vasi meatin keil , ka asuv houlu one koa isen Akak , avuli kati ka armuastei vamat , moul enges .
09015009	Anatin , Sol ka meatin keil onen armu vinitei asuv houlu Akak . Ka sipsip ka buluk keil koa ave tahos , ka titae keil emun koa ave musising , armu vinvinitei keil . Ka navong ales tounah tai koa tahos imok , alahi veni erovattei avapuruni . Ka tounah keil koa alesi rotahostei vuo romaltei , amu rasilini .
09015010	Ka Iahova selus min Samuel vit ,
09015011	“ Nalonge tisa houlu keke namumon Sol mai vi asuv houlu , veni kei viles eisilin ranau ka romusiltei selusien keil onak . ” Navong Samuel raengon tounah enek , longe tisa houlu ka mules vis min Iahova va vio . . . out mulan .
09015012	En visokon semau , Samuel va lei kat Sol . Navong mul veah en sise , raengoni keke Sol mul en taon ten out Karmel ka kei ling mari ahat tai vahi metai keke meatin keil indem kat keihoen onen en avong ten vaeen keil . Ka navong mul va , longe suk keke Sol va en out Kilkal .
09015013	Sakini , Samuel va en out Kilkal ka votin Sol ien . Ka navong Sol lesi , mai veni ka viteni mini vit , “ ! Samuel , Iahova hetokol katuk . Inau namum vasi tounah koa Ahi viteni minau moumoni . ”
09015014	Ka Samuel visi vit , “ ? Munak koanek anatin , vensa namul naraengon buluk keil amis ka sipsip keil uver ? ”
09015015	Sol vit kesi mini vit , “ Meatin onak keil alah lati ran me-Amelek keil . Keil aling revi sipsip ka buluk keil koa ave tahos keke avasani min Iahova , Ahi onom . Ka teisav keil , memu rasilini . ”
09015016	Samuel vul kati vit , “ Kito raeng ka inau nihiteni minuk asa koa Iahova viteni minau en vongien . ” Ka Sol vit , “ Tahos . Hiteni minau . ”
09015017	Ka vit risi mini vit , “ Avaseini mulamu kolei heisav enuk , kosa komai kovi avat ten vatiamal keil vasi onen me-Isrel keil . Iahova keke rie latuk kumai kovi asuv houlu onen me-Isrel keil .
09015018	Ka kei silak kovoumon umen onen . Kei envati keik kovou vasin meatin tisa keil ten out Amelek . Viteni minuk vit kilamun meatin onom keil miheha mihevae heha vio . . . mihou vinvini keil vasi .
09015019	? Munak koanek anatin , vensa korlong kattei selusien onen ? ? Vensa kokalah kolah ruain tounah vasi one koa tetahos ? ! En meten Iahova , asa koa komumoni tisa vareis ! ”
09015020	Ka Sol viteni mini vit , “ Anatin eli , inau nalong kat selusien onen Iahova . Nuva suval koa viteni minau , namu vinvini meatin keil vasi ten out Amelek ka navuli kat asuv houlu Akak ka nakuri emai ekok .
09015021	Ka meatin keil onak armu vinitei sipsip ka buluk keil ose koa atahos . Keil evati avalah keil vamai ekok , en taon ten out Kilkal , keke avasani min Iahova , Ahi onom . ”
09015022	Ka Samuel viteni mini vit , “ ? Asa varei keke Iahova envati mok ? ? Longkatien vuo sanien keil ? Munak rolong kat selusien keil onen , koanek tahos imok mulin tirendan keil koa romuasi , ka sanien votut sav keil koa rosani mini .
09015023	En meten , navong komul kosesein hiasuvien onen , tisaen enek suval tisaen ten lingling temat . Ka sakien ten vatkeih suval sakien koa uva netan min nana keil . Sakini , veni kosesein selusien onen Iahova , kei mun mul sesein losilkatien onom en me-Isrel keil . ”
09015027	Navong Samuel selus evus , viles keke vaha . Ka Sol longe tisa houlu ka vuli kat eisin omon ka rali vasi .
09015028	Navong Samuel lesi , viteni min Sol vit , “ Suval koa komumoni en eisin omak , kosa , Iahova rali vas losilkatien onom en me-Isrel keil va ranuk , ka hesani min tai en tumali keil koa kei lesi tahos imok mulik .
09015029	Iahova ten Lisenges onen me-Isrel keil sakras vahiles rendemien onen . Anatin , kei rosuvaltei meatin keil koa amul aluvos ka amul aviles rendemien one . ”
09015034	Sakini , Samuel va ris en out Ramah , ka asuv houlu Sol va ris va teim sen en out Kibea .
09015035	Ka avong enek va rokol keite ten moulien onen Samuel , rolestei mun Sol . Ka avong vasi , kei longe tisa houlu veni . Ka Iahova emun longe tisa houlu veni kei varei rie lat Sol vamai vahi asuv houlu onen me-Isrel keil .
09016001	En avong tai , Iahova kistal min Samuel ka viteni mini vit , “ ? Kiles kilonge hetisa ven Sol heha vio . . . hevus nengeis ? Inau naseseini tuai keke hervitei mun asuv houlu onen me-Isrel keil . Sakini , kosa , kikur vei oel tai ka kiha en taon ten out Betlehem , en out enek , kihisu min meatin tai , isen Tiese , veni narie lat natnali tai tuai vamai vahi asuv houlu . ”
09016002	Samuel visi vit , “ ? Numoni hemukave ? Munak Sol hetaengoni , kei hemai houas nau nimat . ” Ka Iahova vit kesi mini vit , “ Kilamun buluk koa vi atahas hau hetal minuk , ka kihiteni keke kovoual kovaha en out ekek kovasan sanien votut tai vaha minau .
09016003	Evus , kisisil en Tiese keke hemai en sanien enek , ka inau nihiteni minuk asa kumoni . Meatin koa nitie minuk , kitah oel en vatin vatie lati keke kei hekes Sol hemai hehi asuv houlu . ”
09016004	Sakini , Samuel mumon asa koa Iahova viteni mini ka va en out Betlehem . Ka navong hetetamen keil ten out enek alesi mul mai , umai vesesal veni ral metauen ka avisi avit , “ ? Provet , kumai kovahiten tounah koa tahos , vuo tounah koa tisa ? ”
09016005	Ka vit kesi min keil vit , “ Numai en rendemien koa tahos masan sanien votut tai vaha min Iahova . Sakini , miheha mihesak motein kami mivato . Hevus , mihemai ris . ” Evus , sisil en Tiese ka natnali keil umai veni voumon keil avato keke iha en sanien votut koa houmoni .
09016006	Navong Tiese ka natnali keil umai akistal veni , Samuel meten rei navong les moeite , koa isen Eliab , ka mundem sasen eni vit , “ Anatin eli , meatin koa mulomal ekek , kei varei Iahova rie lati . ”
09016007	Ka Iahova viteni mini vit , “ Vuo , inau nalei sesein koanek . Konandemtei usil aven meatin , koa taveah mukave vuo veinan tahos mukave . Inau narlei kantei meatin vasuval meatin keil ten out netan . Meatin keil amul ales aven meatin keil enges , ka inau , nalei kirisil va en rendemien onen . ”
09016010	En sise enek , Tiese lah natnali keil koa avi oulu (7) ka rie keil min Samuel . Ka Samuel viteni mini vit , “ Vuo , Iahova rorie lat etai koakeil ekek . ”
09016011	Evus , visi vit , “ ? Keil vasi keiek ? ” Tiese vit risi mini vit , “ Tai koa vi tasikor , kei mul losil kat sipsip keil osak enges . ” Ka Samuel viteni mini vit , “ San selusien vaha mini vamai . Rehertotantei hetokol kei hemai . ”
09016012	Sakini , Tiese sila meatin tai va vakuri vamai . Navong emai , Samuel lesi keke vi litetai tai koa aven malukuh ka veinan tahos . Ka Iahova viteni min Samuel vit , “ ! Kei varei ! Mea kitah oel en vatin vatie lati keke kei hemai hehi asuv houlu hau onen me-Isrel keil . ”
09016013	Sakini provet Samuel kur vei oel ka mutahi en vatin Deved en meten tunali keil . Hatte tas , ninin onen Iahova mai sien Deved ka mul katauni en avong enek va . Evus , provet Samuel mumon sanien votut onen va min Iahova , ka va ris teim onen en out Ramah .
09016014	Ka en asuv houlu Sol , Iahova kulat ninin onen rani , ka sa kes ninin tisa tai mini koa sakin metauen mul ien .
09017001	En avong enek , me-Filistia keil alah ruai keke avavae vatal min me-Isrel keil . Umai vesesal en taon ten out Sokah en atan onen koakeil aka en mari vatiamal onen Sudah . Keil amumon votevav keil ome luhu en taon ten out Sokah ka taon ten out Aseka , en out koa avise en Efes Damin .
09017002	Ka Sol ka me-Isrel keil , keil emun alah ruai ka amumon votevav ome en Sesai Elah . En out enek , keil asak mesen keil keke avavae vatal min me-Filistia keil .
09017003	Me-Filistia keil amul en usi hou tai , ka me-Isrel keil amul en usi hou sav , ka sesai mul vas keilu .
09017004	Evus , avkeih tai tavaeen ten out Kat kistal ran out koa me-Filistia keil amumon votevav ome ien , isen Kolaeot . Kei vi hetetamen imok en meatin tavaeen keil one ka taveah ramat , mulin mita etel (3) .
09017008	Kolaeot mai mulomal ka visohiso keih eva min me-Isrel keil vit , “ ? Vensa kami vasi misak mesen kami keke mivavae ? Tahos imok keke kami mihetie lat etai en kami keke vamai vavae en usite onami , ka inau , nivae en usite onen me-Filistia keil .
09017009	Munak kei hevae helin nau ka houas nau nimat , komai vasi mehemai mehehi slev keil onami . Ka munak inau , nivae nilin kei ka nouasi hemat , kami vasi suk mihemai mihehi slev keil onomai .
09017010	Kosa , nasan selusien koanik vat min kami meatin tavaeen onen me-Isrel keil : munak etai en kami mundemi keke kei vi ame , kei varei hemai melhevae . ”
09017011	Navong Sol ka meatin keil onen alonge mukok , ametau houlu .
09017013	Natin Tiese etel koa telmulamu en keil , telva telmusil meatin tavaeen keil onen Sol . Koa moeite en keil , isen Eliab , koa katau eni , isen Abinadab , ka koa vi etel en keitel , isen Samah .
09017014	Ka navong keitel enek telro ral min Sol , Deved , koa vi tasikor en keil ,
09017015	kei mum min Sol suval eiloheh takataunien onen . Ka en avong koa , kei va ris teim sen en out Betlehem valosil kat sipsip keil osen tamen .
09017016	En visokon ka mendilah keil vasi va rokol avong hanumau elu (40) , Kolaeot mai selus kekar en me-Isrel keil .
09017020	Avong tai , en visokon semau , Deved mea ka lokovein sipsip keil osen tamen en hen meatin sav valosil kat keil . Evus , lah anien koa tamen meng kati mini vakuri vaha min tunali keil . Navong rokol out ten vaeen , vi avong varei koa me-Isrel keil amul asak mesen keil keke avaha en out ten vaeen . Ka navong uva , keil avisohiso keih va kat vativieh one keil .
09017021	Meatin tavaeen keil ten out Filistia ka koakeil emun onen me-Isrel keil umai amulomal en vule , ka alei mamah en keil keke avavae .
09017022	Evus , Deved lokovein anien koa lahi mul en hen meatin koa mul lei kokoe en ateili keil onen meatin tavaeen keil . Evus , kei muloh va vales tunali keitel en out tavaeen ka vahis revi keitel keke telro mukave .
09017023	Ka navong kei mul veah selus ral min keitel , Kolaeot mai ris mulomal , ka selus kekar en me-Isrel keil suval koa mumoni lises . Ka Deved longe suk .
09017024	Navong me-Isrel keil ales Kolaeot , ametau houlu ka alohosai .
09017025	Keil aviteni min keil eris avit , “ ! Ei telmali ! ? Miles meatin eke ? Avong vasi kei selus kekar minir me-Isrel keil . ? Ka miraengoni ? Asuv houlu Sol vat kati keke hesan mari sanien tai min meatin koa houasi hemat . Ka vat kati mun vit hesan natnahin hehi ahin onen . Ka kei , hetal min titi amal onen , keil irvultei mun takis . ”
09017026	Deved vis meatin keil koa amul vesesal veni vit , “ ? Meatin enek koa rokileatei Ahi mundemi kei vi isei keke vamai vaselus kekar en meatin tavaeen keil onen Ahi koa moul ? ? Munak meatin etai houasi hemat ka hekulat memouen ran me-Isrel keil , isan asa varei mini ? ”
09017027	Sakini , keil avit kilea mini asa koa Sol vat kati vasani min meatin koa houas Kolaeot hemat .
09017031	Meatin keil koa along asa koa Deved viteni , ka uva avit meseni min Sol . Sakini Sol sisil eni .
09017032	Navong Deved va lesi , kei viteni min Sol vit , “ Asuv , kami minametauntei meatin koanek ten out Filistia . Inau niha nivae hetal mini en usite orer . ”
09017033	Sol vit kesi mini vit , “ ! Keik kovi ehon tai enges ! Kosakras kovaha kovavae vatali veni kei mai vi meatin tavaeen tuetin tuai , navong kei vi ehon semau rokol avong kosa . ”
09017034	Ka Deved vit risi mini vit , “ Asuv houlu , inau nalosil kat sipsip keil osen tata onak . Ka navong laeon vuo bear tai mai ka venan titi sipsip tai ,
09017035	inau nalikati ka namu vini . Evus , nakulat titi sipsip koanek ran ongen . Ka navong laeon vuo bear tai viles minau , inau nuvut navuli kat hilin ten hiren , ka namu vini mat .
09017036	Inau namuas laeon ka bear keil umatmat , ka en sakien enek , nu vini meatin ekek ten out Filistia . Kei mul veah en mankoli , ka mul selus kekar en meatin tavaeen keil onen Ahi koa moul .
09017037	Ka inau , naling desien onak en Iahova koa mutut moulien onak ran laeon ka bear keil , ka namundesini keke houtut moulien onak ran hen meatin eke ten out Filistia . ” Sakini Sol vit risi mini vit , “ Tahosis . Kiha kivae hetal mini , ka Iahova heto venuk . ”
09017040	Deved kur eisal onen , va en valeinge poal , votin meralihat elim (5) koa vupu revi mok , ka sien keil uva en ateili onen . Evus , sak mesen kei ral min stirap talauien onen ka mual va ven Kolaeot .
09017041	Ka Kolaeot , kei mun mual mai ral min meatin tai koa mul vous eikokoe onen . Ka navong mai vesesal ven Deved ,
09017042	lesi keke vi litetai tai enges koa aven malukuh ka veinan tahos . Ka navong lesi , lei maeni enges .
09017043	Les eisal onen Deved ka viteni mini vit , “ ? Ai enek ten sa ? ? Keik komundemi kovit inau navi huli tai ? ” Ka viso va ven ahi keil onen keke imai ipurun Deved .
09017044	Evus , viso va min Deved vit , “ ! Amai ! ! Inau nisal vinik ka nisan teiai onom min aman ka tirendan keil iani . ”
09017045	Ka Deved vit risi mini vit , “ Keik kumai kovavae vatal minau ral min naef tavaeen ka ai takan keil . Ka inau , numai mavae vatal minuk en isen Iahova , Asuv Houlu ten Out Nesa . Kei varei vi Ahi onen meatin keil tavaeen onen me-Isrel keil koa komul koselus kekar eni .
09017046	! Ka kosa , Iahova helinguk kil en hek ! ! Nouasuk kimat ka nita koteh vatum ! Hevus , nisan teiai onen meatin keil tavaeen ten out Filistia iha min aman ka tirendan keil iani . En sakien koanek , meatin vasi keil ten out netan ilea suk keke Ahi onen me-Isrel keil kur keihoen ka mul mum en usite onomai .
09017047	Kosa , meatin vasi keil koa amul ekok ilei kilea keke Ahi mul mutut moulien onen meatin keil onen . Ka romututtei keil en sise ten naef tavaeen keil ka metas keil . Vuo , kei varei hevae hetal min kami ka heling kami mihel en hemai . ”
09017048	Navong Kolaeot mul mual mai ven Deved , Deved muloh kekerat va vesesal veni keke vavae vatal mini .
09017049	Kei san hen va en ateili onen , kur meralihat tai , ka lingi en stirap talauien onen . Evus , kuvini mal va ven Kolaeot ka meralihat enek va va vio . . . pon vatin , ka kanu varei va neim . Ka Kolaeot mot , muas vatin en atan .
09017050	Evus , Deved muloh va , mulomal vesesal veni , ka kulat naef tavaeen onen Kolaeot ran ateili teni . Evus , sal vini mat ka ra koteh vatin . En sakien enek , Deved koa tounah keil tavaeen onen tovuol , kei muas Kolaeot mat ral min stirap talauien ka meralihat tanges . Ka navong me-Filistia keil alesi keke avkeih tavaeen one mat , keil alohlohosai uva .
09017051	
09017052	Evus , meatin tavaeen keil ten out Isrel ka Sudah amakul kat keil ka alikat keil va vio . . . houlu en me-Filistia keil umatmat en vali sise koa ka en out Saeram . Teiai keil one mul retai en out vasi , en hakot ten out Kat va soutin rokol meteau ten taon ten out Ekron .  En avong enek , Sol kur Deved mai vi meatin tavaeen tai onen .
09018006	Katau en vaeen koa Deved muas Kolaeot mat , meatin tavaeen keil amusil sise avaha ris teim keil ose ka asi keil houlu . Ka navong ame keil enek arokol taon keil , ahin keil teni umai avisu min asuv houlu Sol ral min masmasien . Keil amusau ral min sien , amuas ave , apilei en ukelele ka aver en seka keil one .
09018007	Navong ahin keil amul uvol , keil amusau avit , “ Sol muas meatin taosen tai (1000) , ka Deved esuk muas taosen halualim (10,000) . ”
09018008	Navong Sol longe mukok , longe tisa ka tin vepeng . Kei vit sasen eni vit , “ Keil aviteni keke Deved muas meatin taosen halualim (10,000) , ka inau , avit taosen tas (1000) . ! Hervitei tuetin , keil ilingi hemai hehi asuv houlu one ! ”
09018009	Sakini , en hati avong enek varei va , Sol rendem tisa en Deved .  Sol mules sila Deved vaha vavae vasakin kei vamat en vaeen . Ka lises , Deved mu vinvini vativieh keil one umatmat koa sakin meatin keil avati lat isen vina nesa mok . Sakini , rendemien onen Sol mai tisa revi mok va en Deved ka kei mun sak visi vouasi vamat , ka sakras . Ka navong Deved mundem kilea rendemien onen Sol , lohosai rani keke Sol nouasi namat . Deved va ro suai en out sav tai ka lah ruain vangi meatin keil amusili , ka kei mai vi avat one . Ka navong meatin keil tavaeen ten kantri sav keil umai keke avavae vatal min vangi me-Isrel keil en out tai , Deved ral min meatin keil onen umai uvae kokoe en keil . Sol ral min meatin tavaeen keil onen uva aka rahit out vasi keke avohotin Deved ka avousi vamat , ka asakras . Hatte elu keke Deved kilea vouas Sol vamat ka romumontei veni enrovattei vapuruni , veni Ahi rie lati vi asuv houlu .
09031001	Avong tai , me-Filistia keil amumon vaeen ral min me-Isrel keil en Vatihou Kilboa . Houlu en me-Isrel keil umatmat ka houlu mun en keil alohosai .
09031002	Me-Filistia keil alikat Sol ral min meatin sav keil onen va vio . . . avuli kat natnali keitel ka amuas keitel telmat , iseatel Sionatan , Abinadab , ka Malkisua .
09031003	Evus , vaeen enek mai keih imok en out koa Sol mul ien . Koakeil akur hisuput , uvani , ka atuv bon Sol , vesesal vamat .
09031004	Sakini , Sol viles vis litetai koa mul lah tounah keil tavaeen onen vit , “ ! Leh lat naef tavaeen onom ka kisal vini nau nimat ! ! Ekrovattei koakeil enek koa areingeingen Ahi avamai avoumon tohtohien minau navong uas nau nimat ! ” Ka litetai enek metau voumoni . Sakini Sol enges viles naef onen , mot va ien , ka sal vini kei sasen mat .
09031005	Navong litetai enek lesi keke Sol mat , kei mun mot va en naef onen , ka sal vini kei sasen mat .
09031006	En sakien enek , Sol , natnali keitel , litetai takataunien onen , ka meatin vasi keil onen umatmat en avong tas .
10005001	Evus , mari vatiamal keil vasi ten out Isrel umai avales Deved en taon ten out Hibron , ka aviteni mini avit , “ Komai mevi tumali kati keil .
10005002	Mulamu , navong Sol vi asuv houlu onomai , keik komulamun me-Isrel keil uva en vaeen keil . En avong enek , Iahova vat kati minuk keke keik kilosil kat meatin keil onen ten out Isrel . Anatin , kei viteni vit keik kihi avat onomai . ”
10005003	Sakini , hetetamen keil vasi ten out Isrel umai ales Deved en taon ten out Hibron . En out enek , Deved mumon hatkatien takeih tai ral min keil . Evus , keil amutah oel en vatin vatie lati keke kei mai vi asuv houlu one .
10005004	Navong Deved mai vi asuv houlu , sua onen hanumau tai ka halualim emun (30) , ka kei losil kat me-Isrel keil sua hanumau elu (40) .  Evus , Deved lah ruain meatin keil tavaeen onen , uva akur taon ten out Serusalem vahi one ka aro ien . Evus , Deved meng kat meatin keil onen avati mari eim tai keke vato ien en taon enek . Katau suk , Deved vis pris keil ka avous Eim Tavolin onen Ahi ka tounah vasi koa mul ien , ka uva asesalini en taon onen Deved , vesesal en out Serusalem , ral min masmasien . Evus , keil aling Bokis ten Hatkatien Takeih mul ien .
10007001	Avong vahis muli , Deved ro tahosis en mari eim onen asuv houlu en out Serusalem , ka Iahova sakin vativieh keil onen arvaetei mun vatal mini .
10007002	Evus , en avong tai , asuv houlu Deved viteni min provet Netan vit , “ ? Kolesi ? Kosa , inau naro en more eim tai koa amumoni en more vati sida keil . Ka Bokis ten Hatkatien Takeih onen Ahi mul enges en eim tavolin tai . ”
10007003	Sakini , Netan vit kesi mini vit , “ Tahos imok keik kumon asa koa komundemi veni Iahova ro venuk lises . ”
10007004	Ka en vongien enek , Iahova viteni min provet Netan vit ,
10007005	“ Kiha kihiteni min Deved koa vi eiloheh onak keke Iahova san selusien koanek mini vit , ' Hervitei keik kumon eim onak keke mato ien . '
10007008	“ Kihiteni mun mini keke , inau , Iahova , Asuv Houlu ten Out Nesa , naviten selusien koanek mini navit , ' Inau , nakulatuk ran out koa kolosil kat sipsip keil ien , ka nalinguk kumai kovi avat kovalosil kat meatin onak keil ten out Isrel .
10007009	Naro ral minuk en out vasi kuva ien . Ka navong komul kuvae , namu lin vativieh keil onom . Inau nisakin isom hemai hehi hetamen imok hesuval eis hetetamen sav keil ten out netan .
10007010	Navong meatin keil onak umai rohtoh en atan koanek ka naling metai keil avalosil kat keil rokol kosa , vativieh keil umai apurun keil houlu . Ka kosa , narie lat out tai koa maling meatin onak keil ten out Isrel avato ien . En out enek , nisakin keil itos en tomat en kantri kati one . Inau , Iahova , navat kati minuk keke nisakin vatiamal keil koa ikistal ika enuk isosur en losilkatien onom en me-Isrel keil .
10007011	
10007012	Navong keik kimai kimatu revi ka kimat , itahinuk vesesal ven avu onom keil . Hevus , numon natmali kati tai hekur vulum hemai hehi asuv houlu . Numoni helomal hekeih en losilkatien onen .
10007013	Hehi kei keke heti eim koa inau nito ien . Ka numon losilkatien onen koakeil ikistal ika en vatiamal onen hel heha vio . . . keite teni hetovuol .
10007014	Numoni mini hesuval koa kei vi natkuli kati ka navi tamen . Munak mot en tisaen , inau nitali mal eni hesuval tata tai san mahien min natnali vatali mal eni .
10007015	Ka nirkulattei envatien onak heha rani nasuval koa namumoni min Sol koa nakulati keke keik kikur vulin kovahi asuv houlu .
10007016	Nisakin vatiamal onom keil koa ikistal ika enuk il lisenges , ka keil ihi asuv houlu keil ilosil kat me-Isrel keil heha vio . . . keite teni hetovuol . ' ”
10007017	Sakini , provet Netan va les asuv houlu Deved ka vit vasin selusien onen Iahova mini .
10011001	Avati keil muli , ka avong ten ous evus , sakini vi avong kati koa asuv houlu keil uva ral min meatin tavaeen keil one keke avavae . Sakini , Deved sila Soab , koa vi houlu en meatin keil tavaeen ten out Isrel , ral min avat keil onen , ka meatin vasi keil tavaeen emun one keke avavae vatal me-Amon keil . Ka meatin keil onen Deved amu rasilin me-Amon keil ka aka rahit taon one ten out Raba . Ka Deved rovatei , kei ronges en out Serusalem .
10011002	Avong tai , en taviai , Deved va matil . Ka navong kei mea ris , mual retoun nesa en teim sen en out tasehien tai . Ka en out enek nesa , lele vita en eim sav tai ka les ahin tai koa mul mukul . Kei lesi keke ahin enek tahos vis tahos imok .
10011003	Sakini , kei sila meatin onen tai vaha vahotini keke ahin enek onen sei . Ka votini keke ahin enek , isen Batsiba . Kei vi natnahin Eliam ka retalihe kur Uraea koa vi koan Hit tai .
10011004	Deved sila eiloheh tei onen keke avakur ahin enek vamai mini . Navong Batsiba mai veni , kei kuri ka matil ral mini . ( Ka navong Batsiba emai , kei mukul motein kei tuei ran mesaien koa onen ahin keil musil sakien matu onen me-Isrel keil . ) Evus , ahin enek va ris teim sen .
10011005	Katau suk , ahin enek lei kilea keke avati onen li . Sakini san selusien va min asuv houlu Deved .
10011006	Navong Deved longe keke Batsiba meas , kei san selusien va min Soab , houlu onen meatin tavaeen keil onen vit , “ Kisila Uraea , koan Hit , hemai ris venau . ” Sakini , Soab sila va veni .
10011007	Navong Uraea kistal , asuv houlu Deved visi usil Soab ka meatin keil tavaeen onen , ka vaeen mul va mukave .
10011008	Evus , kei viteni min Uraea vit , “ Tahos . Ha seh mau en teim som . ” Ka Uraea va , ka Deved san sanien tai musili vaha en teim sen .
10011009	Ka navong Uraea va , rovatei en teim sen . Kei va ka matil vesesal en vali metareh ten eim onen asuv houlu ral min meatin taleikokoeien onen Deved .
10011010	Navong Deved raengoni keke Uraea rovatei en teim sen , va visi vit , “ Kovuol ran teim som tuetin ? Ka kosa komai ris , vensa korvatei teim ? ”
10011011	Uraea vit kesi mini vit , “ ! Asuv , nasakras ! Kosa , me-Isrel keil ka me-Sudah keil amules amatil en votevav keil ome . Ka Bokis ten Hatkatien Takeih onen Ahi mules matil en eim tavolin tai enges . Avat onak , Soab , ral min avat tavaeen sav keil onom , keil amules amatil hae en mesaiuai . Sakini , romaltei keke inau maha teim , manian vatahos , mamun hati uaen ka mamatil vatal ahin onak . ! Navat kati keih minuk keke nasakras moumoni ! ”
10011012	Sakini , Deved viteni mini vit , “ Kito avong tai ris , ka visuvong esuk , inau nisilak kiha ris . ” Sakini , Uraea ronges Serusalem avong koanek evus , ka avong sav teni emun .
10011013	Deved sisil eni vamai vanian vatal mini en vongien enek , ka mumon kei munmun vini kei . Ka en vongien enek emun , Uraea rovatei teim . Va matil en out koa kei matil ien mulamu ral min meatin taleikokoeien keil onen Deved .
10011014	En visokon , Deved mutis leta tai ka sani min Uraea vakuri vasa lati min Soab .
10011015	En leta onen , kei mutis selusien ekek vit , “ Kiling Uraea heha helamu en meatin tavaeen keil en out koa vaeen keih vis keih imok . Ka navong amul uvae , kihis meatin sav keil keke ilokovein Uraea hevae kei sasen keke vativieh keil u vini hemat . ”
10011016	Sakini , navong Soab mul ka rahit taon ten out Ramah , sila Uraea va en out koa kilea vativieh keil one akeih amul ien .
10011017	Ka navong meatin keil tavaeen onen me-Amon keil amea ran taon enek keke avavae vatal meatin tavaeen keil onen Soab , keil amu vini meatin tei keil tavaaen onen Deved , ka Uraea , koan Hit , kei mun mat .
10011026	Navong Batsiba longe keke meatin onen amuasi mat , longe tisa houlu ka murang veni .
10011027	Ka navong avong keil tatangien koa avi oulu (7) muli va , Deved sisil eni . Sakini mai en teim sen asuv houlu ka Deved kuri vi ahin onen . Katau , kei kur ehon tai onen Deved . Ka Iahova rositei en asa koa Deved mumoni .
10012001	En avong tai , Iahova sila provet Netan va ven asuv houlu Deved . Ka navong va veni , kei viteni mini vit , “ ? Asuv houlu Deved , kokilea kovalei revi en usite tai onak ? Meatin elu luro en taon tai . Tai , tounah onen houlu , ka tamun , tounah onen rovitei houlu .
10012002	Koa tounah onen houlu , buluk ka sipsip osen keil avi houlu ramat .
10012003	Ka koa tounah onen onen rovitei houlu , kei mul losil kat titi sipsip osen tas koa kei vuli . Kei lei kat revi titi sipsip osen ka mul moul en teim sen ral min titiali keil onen . Mul san anien an koa mini , maen vamun oai en kap onen , ka maeni vamatil en avet omon . Anatin , kei lei kat revi titi sipsip enek suval koa vi natnahin kati .
10012004	Avong tai , meatin tai ka soutin ka mual mai en teim onen kei koa tounah onen houlu . Ka meatin koa tounah onen houlu enrovattei vouas etai tirendan osen keke vasak mesen anien vahi an . Sakini , va suk kur titi sipsip osen koa tounah onen onen rovitei houlu . Evus , muasi ka lengasi mese keke meatin koa emai vani . ”
10012005	Navong Netan viteni mukok , Deved tin tisa houlu ka vit , “ ! Inau navat kati keih imok en meten Iahova koa moul keke mal keke meatin enek hemat ven asa koa mumoni !
10012006	Veni tounah koa mumoni tisa revi mok ka enmahisien onen tovuol , kei hesan kes titi sipsip osen hehat (4) . ”
10012007	Sakini Netan viteni min Deved vit , “ ! Keik varei kovi meatin enek ! Ka koanek vi asa koa Iahova , Ahi onen me-Isrel keil , envati vahiteni minuk : ' Inau namumonuk komai kovi asuv houlu onen me-Isrel keil , ka naring koek ran asa koa Sol vit voumoni minuk .
10012008	Ka navong nakulat Sol , tounah keil koa mul en hen , nasa lati minuk . Ahin onen emun keil , nasani minuk . Me-Isrel keil ral min me-Sudah keil , inau naling keil vasi en hem . Ka munak tounah vasi enek rovinvintei veah , inau nakilea masani vahi houlu tamun emau .
10012009	? Sakini , vensa korlong kattei rek ? ? Vensa komumon tounah koa tisa en metok ? Keik varei komuas Uraea mat en naef tavaeen onen me-Amon keil . ! Evus , kokur ahin onen mai vi onom !
10012010	Ven komumon koanek , vatiamal tei keil onom , lises imatmat en naef tavaeen onen meatin sav keil . Koanek hekistal en vatiamal onom kati veni kosesein rek navong kokur ahin onen Uraea , koan Hit , vi onom . '
10012011	“ Iahova viteni mun minuk vit , ' Naviteni anatin keke nisakin koakeil en teim onom kati imea um hetisa heha katuk . Kilesi en metom navong inau nikulat ahin keil onom ranuk ka nisani iha min tai koa hemea en vatiamal onom . Kei hematil hetal min keil en mesaiuai enges .
10012012	Anatin , asa komumoni , komum suaini . Ka asa koa inau numoni , numoni hekistal en mesaiuai en meten me-Isrel keil vasi . ' ”
10012013	Navong Deved longe , viteni min Netan vit , “ ! Aue li ! ! Inau namum tisa houlu li en meten Iahova ! ” Ka provet Netan vit kesi mini vit , “ Iahova sahulin tisaen ran moulien onom ka keik , kirmattei .
10012014	Ka veni koviles eisilum rani ka komumon sakien tatisa enek , tivava onom koa avasi , kei hemat . ”
10012015	Evus , provet Netan va ris teim sen . Ka navong provet Netan va , Iahova sakin tivava onen Deved koa ahin onen Uraea kuri mesai houlu .
10012016	Sakini , Deved va mul vis min Ahi keke titiali onen vamai ris vatahos . Kei val ran anien , ka vongien vasi , kei matil en atan va rokol out mulan .
10012017	Hetetamen keil onen koa amul vesesal veni , uva asak visi avatali lati . Ka kei enrovattei ka seseini keke vaha vanian vatal min keil .
10012018	Wik tai muli , ka titiali enek emat esuk . Ka navong mat , hetetamen keil onen Deved ametau avaha avahiteni mini . Keil amundemi avit , “ Navong titiali enek mul veah moul , Deved enrovattei valong selusien orer . ? Sakini , rehehit mesen matien onen titiali onen hemukave ? Vahesa noumon etai tounah natisa suk min kei sasen enges . ”
10012019	Navong Deved les keil amul aselus lelau en keil , kilea varei keke titan mat . Sakini vis keil vit , “ ? Mukave ? ? Titiali mat ? ” Ka keil avit kesi mini avit , “ Anatin eli , kei li mat . ”
10012020	Navong Deved longe , mea ran atan , va mukul , sahula aven en oel , ka kekes en eisin omon . Evus , va en Eim Tavolin onen Iahova ka vita netan mini . Ka navong mai ris teim sen , vis anien . Sakini asan anien mini , ka kanian esuk .
10012021	Navong hetetamen keil onen ales sakien keil onen , keil umai veni avisi avit , “ ? Komumon sakien keil enek vensa ? Navong titiali onom mul veah moul , korangisi ka kuval ran anien . Ka navong kei mat , keik komea ka kokanian esuk . ”
10012022	Asuv houlu Deved vit kesi min keil vit , “ Anatin keke nouval ran anien ka namurang navong titiali enek mul veah moul . Namundemi navit vahesa Iahova enhemahis inau , ka hermaentei titiali enek hemat .
10012023	Ka kosa , kei mat tuai . ? Vensa mahal ran anien ? ? ! Nakilea masakin titiali enek vamoul eris ! ? ! Vuo , nasakras ! Avong etai , inau niha en out koa kei ro ien , ka kei sakras vamai ris venau . ”
10012024	Sakini , asuv houlu Deved va selus tahos min ahin onen , Batsiba , vahati lat rendemien onen vamai ris vatahos . Luro vituai ka kei meas . Avati keil muli va , kur tivava tai koa vi meahos , ka Deved ling isen vi “ Solomon ' . Iahova envat titiali enek houlu mok ,
10012025	sakini viteni min provet Netan keke hesan eis sav tei mini koa vi ' Sedidaia ' koa aneite teni vi ' kei koa Iahova envati ' .
11002010	Navong asuv houlu Deved vi ulmatu revi , kei mat , ka arahini en out Serusalem , koa avise en ' taon onen Deved ' .
11002011	Kei losil kat me-Isrel keil sua hanumau elu (40) . Sua oulu (7) teni , ro en taon ten out Hibron , ka sua hanumau tai ka teindan etel (33) teni , ro en out Serusalem .
11002012	Ka navong mat , natnali Solomon kur vulin ka mai vi asuv houlu . En avong koa kei losil kat meatin keil , keil aro en tomat ka vativieh keil one tovuol .
11003003	Solomon envat Iahova ka musil kat asa koa tamen Deved viseini eni . Ka kei san sanien votut keil ka munit senta en hoi hou keil veni Eim Votut onen Ahi tovuol veah .
11003004	En avong tai , Solomon va en out Kipion keke vasan sanien votut vaha min Ahi en mari ahor en out enek koa houlu mok mulin ahor ten out sav keil . Ka en out enek , kei meng kati keke avouas buluk keil hehi taosen tai (1000) ka avanit lin keil en ahor enek en avong tas .
11003005	En vongien enek , Iahova mai selus mini en matil vovoien tai vit , “ Asa koa emvati , kihis inau eni , ka nisani minuk . ”
11003006	Solomon vit kesi mini vit , “ Lisenges , keik korie lat mari envatien onom min tata onak Deved koa vi meatin toumien onom . Komumoni mukonek veni kei vi meatin tai koa musiluk ral min moulien vasi keil onen , sakien onen mal , ka rendemien onen mutolas en metom . Ka kosa emun , kumules korie lat envatien onom mini en sakien koa kosan ehon tai mini vakur vulin .
11003007	O Iahova , Ahi onak , keik komaenau makur vulin tata onak mamai mahi asuv houlu , avaseini navi meatin hau tai ka narkileatei malosil kat meatin keil hemukave .
11003008	Keik koling nau navi meatin toumien onom mato luhu en vangi meatin keil koa kolei kan keil ka kosakin keil umai avi houlu ramat keke meatin sakras vahuli vasin keil .
11003009	Sakini , navisuk kovasan meteisauen keke malosil kat revi meatin keil onom en sise koa mal keke malei kilea asa koa tahos ka asa koa tisa . ? Veni munak kirkatauntei nau , nilosil kat meatin onom keil koa avi houlu mok hemukave ? ”
11003010	Navong Ahi Asuv long hisien onen Solomon , kei si houlu veni .
11003011	Sakini , viteni mini vit , “ Nasinau keke kovis nau ven meteisauen kovalosil kat revi meatin keil , ka korvistei nau masan moulien koa tetaveah , vuo mane , vuo matien onen vativieh keil onom minuk .
11003012	Sakini , inau nisani minuk asa koa kovis inau eni . Anatin , meteisauen koa nisani minuk helohlin meteisauen koa meatin sav keil koa amulamu enuk akuri , ka helohlin meteisauen koakeil ikatau enuk ikuri .
11003013	Ka tounah vasi koa korvistei inau eni , keil emun nisani minuk . En avong vasi koa komoul koro , keik kikur houhouen ka tounah vasi keil onom helohlin asuv houlu savsav keil ten out netan .
11003014	Ka munak kilong katnau ka kusil kat mengkatien keil onak hesuval koa tata onom Deved mumoni , inau nisakin moulien onom hetaveah . ”
11003015	Navong Solomon muli mea , kilea suk keke Ahi selus mini ka en matil vovoien tai . Evus , va ris Serusalem , ka mulomal vesesal ven Bokis ten Hatkatien Takeih onen Iahova . En out enek , Solomon muas buluk koa ka munit lin keil en ahor keke vahi sanien votut onen min Ahi . Evus , muas buluk tei mun keke vahi sanien ten lahruaien ral min Ahi ka reh lat tei vuseri keil teni keke voumon mari anien tai ven hetetamen keil onen .
11004020	En hen Solomon , me-Sudah ka me-Isrel keil akanian revi , amunmun revi , ka asi keil en avong vasi . Keil umai avi houlu vis avi houlu mok asuval veien ten atas .
11004021	Solomon losil kat mari out tai : out keil en vali Oaisal Upretis en usite va ist va rokol hakot ten kantri ten out Isip en usite koa wes , ka out keil emun en out Filistia en usite koa saot va rokol Atas Medeterenia en usite koa not . Meatin vasi keil koa aro en out keil enek asan takis keil one va mini ka amul en hen en avong vasi koa kei moul ro .
11004025	Ka navong Solomon moul mules , me-Sudah keil ka me-Isrel keil aro en tomat ka ales amas en teim se .
11006001	Navong Solomon vi asuv houlu sua ehat (4) tuai , kei vis meatin keil onen avoum rohtoh en Eim Votut onen Ahi . Koanek kur out sua handred ehat ka hanumau ehat emun (480) katau en avong koa me-Isrel keil alokovein kantri ten out Isip keke avamai avakur atan kati ose .
11006011	En avong tai , Iahova viteni min Solomon vit ,
11006012	“ Navong komul komumon Eim Votut onak , ekvati keke kovousil kat rendemien keil koa nalingi , kilong kat hihiseien keil onak , ka kihuli kat mengkatien keil onak emun . Munak kumoni hemukonek , hatkatien koa namumoni ral min tata onom Deved , inau numoni hekistal hehi anatin en moulien onom .
11006013	Inau , nito en Eim Votut enek koa komul komumoni . Anatin , nito hetal min meatin onak keil ka nirlokoveintei keil . ”
11006014	Sakini meatin toumien keil onen Solomon amumon eim enek va vio . . . amum vasi .
11008001	Navong Eim Votut onen Iahova evus , Solomon sisil en elda keil ten out Isrel ral min avat ka asuv keil ten vatiamal keil vasi onen me-Isrel keil keke avalah ruai en out Serusalem . Evus , vis pris keil keke avaha en out Saeon , taon onen Deved , avasak mese avahulat Bokis ten Hatkatien onen Iahova koa mul en Eim Tavolin , ka avahousi vamai avalingi en Eim Votut en out Serusalem koa vesesal .
11008003	Ka navong hetetamen vasi keil onen meatin keil umai out tas , pris keil avous Bokis ten Hatkatien umai .
11008004	Ka en hati avong enesek , amo keil ten vatiamal onen Livae ral min pris tei keil amusil keil ka avous Eim Tavolin onen Ahi ral min tounah sav keil emun teni uva en Eim Votut enek .
11008005	Evus , asuv houlu Solomon ral min me-Isrel keil umai out tas vesesal ven Bokis ten Hatkatien Takeih , ka amuas sipsip ka buluk keil houlu vis houlu mok koa meatin keil asakras avahuli keil keke avahi sanien votut keil one min Ahi .
11008006	Evus , pris keil avous Bokis ten Hatkatien Takeih enek uva alingi en vulin kati neim en out tai koa vi votut vis vi votut imok . Anatin , alingi luhu en angelo elu koa avise keilu en ' sereb ' , en hehen apoealu .
11008010	Ka navong pris keil alokovein out koa vi votut vis vi votut imok , mahmah tai mita sien Eim Votut
11008011	ka muohien onen Iahova ritin koe out neim . Sakini , pris keil asakras emun avoumon umen keil one ien .
11008022	Evus , en meten meatin keil , Solomon mulomal vesesal ven ahor ten sanien votut keil onen Iahova , vati lat hen keilu vina nesa
11008023	ka vis min Ahi vit , “ O Iahova , Ahi onen me-Isrel keil , ahi sav tovuol emun en out nesa vuo en out netan koa vasuvaluk . Keik korie lat envatien onom ka komumon hatkatien keil onom umai akistal avi anatin min meatin onom keil koa along katuk ral min moulien vasi keil one .
11008027	“ ? O Ahi Asuv , kovit kovamita en out netan ka kito en eim koanek hemukave ? Keik kovi houlu mok , teilang ka out nesa havivis , arvinvintei kovato ien . ? Ka Eim Votut enek koa komai memumoni havivi ramat , kito ien hemukave ?
11008028	O Iahova , Ahi onak , navi meatin toumien onom . Kitaengon revi hisien onak koa masani minuk kosa ekek , ka kisan uite teni li .
11008029	Kilosil kat revi en meneai ka vongien keil vasi , veni keik kolei kan Eim Votut enek keke koling Isom mul ien . Sakini , navong naviles nak mal en eim enek , kitaengon revi hisien keil onak .
11008030	Anatin , kitaengon hisien keil onak , ka hisien keil onen meatin keil onom navong aviles nae mal en out ekek ka avis vat minuk . En out koa koro ien en out nesa , kitaengon revi komai ka kisak motein komai ran tisaen keil onomai ka kumon methos onom hel min komai .
11008041	“ Ka munak meatin tai ten kantri sav tai koa mul soutin hekur longlongien keil usil Isom , keihoen onom , ka mari tounah keil koa komumoni , hesakin kei hemai en out ekek keke vahita netan minuk . Ka munak viles nan mal en Eim Votut onom keke vahis vahat minuk ,
11008042	
11008043	kitaengon hisien keil onen . En out koa koro ien en out nesa , kilong hisien keil onen ka kisan uite teni hekistal . En sise enek , meatin keil vasi en out netan imai ilong kilea Isom ka ihouhou minuk . Anatin , ilea suk keke Isom mul moul en eim koanek koa komai memumoni . ”
11011001	Asuv houlu Solomon , envatien onen mul en ahin keil houlu ten kantri savsav keil . Kur natnahin asuv houlu ten out Isip . Evus , retalihe mun ral min ahin savsav keil emun : koakeil ten out Hit , ten out Moab , ten out Amon , ten out Edom , ka ten out Saedon emun .
11011002	Solomon retalihe ral min keil , avaseini Ahi sel kat me-Isrel keil keke irtetalihetei hetal min koakeil aka en kantri keil enek . Ahi kilea keke munak umoni hemukonek , keil isakin me-Isrel keil ihiles rani ka usil ahi savsav keil .
11011003	Solomon retalihe ral min natnahin asuv houlu keil handred oulu (700) ten kantri savsav keil . Ka atou sav keil onen arokol handred etel (300) . Ahin keil ekek asakin Solomon viles ran Iahova .
11011004	Sakini , navong kei mai vi ulmatu , ahin onen keil asakin kei viles ka vita netan min ahi ten kantri sav keil . Kei romusil kat revitei mun Iahova vakeih koa vi Ahi kati onen vasuval tamen Deved mumoni mulamu .
11011005	Ka vita netan min ahi koa vi ahin onen me-Saedon keil koa isen ' Astata ' , ka min ahi onen me-Amon keil koa isen vi ' Molek ' koa tisa revi mok en meten Iahova .
11011007	En hoi hou tai koa mul en usite ist ten taon ten out Serusalem , Solomon mumon ahor ten sanien tai min ahi tisa onen me-Moab keil koa isen ' Simos ' , ka ahor tei mun min Molek , ahi tatisaso onen me-Amon keil .
11011008	Solomon mumoni vati tas min ahi vasi keil onen ahin keil onen . Kei mumon ahor ten sanien min ahi keil enek keke ahin keil onen koa aka en kantri savsav keil akilea avaha netan min keil , avanit senta vaha min keil en hisien , ka avasan sanien keil one min keil .
11011009	Ven sakien onen keil enek , Iahova vuroh kat Solomon . Avaseini Iahova , Ahi onen me-Isrel keil , kistal mini avong elu (2) vasel kati keke nahatei netan min ahi savsav keil ten kantri sav keil , Solomon rolong kattei ren ka viles esuk ran mengkatien keil onen .
11011010	
11011011	Sakini , Iahova viteni mini vit , “ Veni komumon rendemien onom keke korali vas hatkatien takeih onak ka mengkatien keil onak koa nasani minuk , kosa navat kati minuk keke nisav lat keihoen ten asuv houlu ran hem , ka nisani suk min meatin toumien onom tai .
11011012	Ka ven usite onen tata onom Deved , nirmontei sakien enek hekistal en avong koa komoul koro veah . Numoni suk hemai hekistal min natmali navong hemai hekur vulum hehi asuv houlu .
11011013	Ka nirsav lattei mari vatiamal keil vasi ten out Isrel ran hen . Vuo , nimaeni helosil kati veah mari vatiamal tanges veni namundem usil Deved koa vi meatin toumien onak , ka namundemi mun usil taon ten out Serusalem koa nalei kani vahi out kati onak . ”
11011026	Koanek vi tunien usil hetamen tai onen asuv houlu Solomon koa viles rani ka sesein keihoen onen , isen Sereboam . Tata onen mat tuai koa isen Nebat ten out Seredah en provins ten out Ifriem . Ka mama onen vi vatina tai , isen Seruah .
11011027	En avong tai , Solomon meng kat meatin keil onen avasak revi vieh koa keih koa ring koe taon ten out Serusalem ral min vali hou koa mul en usite koa ist .
11011028	Navong Solomon va vales umen keil enek , lesi keke Sereboam vi meatin hau tai koa mum tahos . Sakini lingi vi avat onen vangi meatin toumien keil koa aka en mari vatiamal onen Manase ka Ifriem .
11011029	Avong vahis muli , ka en avong tai , navong Sereboam lokovein out Serusalem ka mul mual en out tai koa vi mesaiuai , kei visu min provet tai ten out Saeloh koa mual kei sasen enges ka musin en eisin hau keil , isen Ahisah . Keilu enges lumul en sise , meatin sav keil atovuol .
11011030	Evus , provet enek kulat kot hau omon enek koa musin eni ka rali vasi vi samureite teindan elu (12) .
11011031	Navong rali vasi evus , viteni min Sereboam vit , “ En samure eisin ekek , keik kikur halualim (10) ihi onom veni Iahova , Ahi onen me-Isrel keil , mul viteni vit , ' Inau nisav lat keihoen ten hiasuvien ran hen asuv houlu Solomon , ka niling mari vatiamal halualim (10) ten out Isrel il en hem .
11011032	Solomon helosil kat koakeil aka en mari vatiamal onen Sudah enges hetal min koakeil emun aka en vatiamal onen Bensamin veni inau namundem usil tata onen veah , Deved , koa vi meatin toumien onak . Ka namundem kat out Serusalem emun koa inau nalei kani ran meteimal sav keil ten out Isrel keke vahi out kati onak .
11011033	Numon koanek veni Solomon sesein nau , ka va netan min ahi sav keil : min Astata , ahi koa vi ahin onen me-Saedon keil ; min Kimos , ahi onen me-Moab keil ; ka min Molek , ahi onen me-Amon keil . Solomon romusiltei sise onak ka long sesein nau . Kei mum kalkali ka rolong kattei rek vasuval tamen Deved mumoni mulamu . ”
11011040	Navong Solomon raengoni , kei sak visi vouas Sereboam vamat . Ka kei lohosai va les asuv houlu ten out Isip koa isen vi Sisak . Sereboam ro en out enek va vio . . . asuv houlu Solomon mat .
11011042	Solomon vi asuv houlu ten out Serusalem ka losil kat me-Isrel keil sua hanumau elu (40) .
11011043	Evus , mat ka arahini en out Serusalem , taon onen tata onen , Deved . Ka natnali , Rehoboam , kur vulin mai vi asuv houlu .
11012001	Navong asuv houlu Solomon mat , Rehoboam va Sekem , ka en out enek , me-Isrel keil koa aro en out koa not umai ruai keke avahati lati vamai vahi asuv houlu one .
11012002	Longlongien usili va rokol Isip . Ka navong Sereboam , natin Nepat , koa lohosai ran asuv houlu Solomon longe , kei lokovein out Isip ka va ris en out Isrel .
11012003	Navong me-Isrel keil alonge , asan selusien mini keke vamai en lahruaien one ka vaselus en usite one . Sakini Sereboam emai ka viteni min Rehoboam vit ,
11012004	“ Tata onom , Solomon , romumtei vatahos min komai . Kei sakin komai memum keih ramat mini . Ka munak keik kikulat tei umen takeih ran komai ka kumoni hemelala tamun min komai , mehemai mehehi meatin keil onom ka mehelong katuk lisenges . ”
11012005	Ka asuv houlu Rehoboam vit risi min keil vit , “ Miheha mau . Ka navong avong etel heli , mihemai ris ka inau nihit ris usi selusien onami en asa koa mivis inau eni . ” Sakini , meatin keil enek uva .
11012006	Evus , asuv houlu Rehoboam vise ruain elda keil koa akataun tata onen Solomon en rendemien keil onen . Navong umai , vis keil vit , “ ? Mukave ? ? Meteisauen sa mihesani minau keke inau niha nihiteni min meatin keil enek ? ”
11012007	Sakini avit risi mini avit , “ Munak keik kitie lati min keil keke kovi meatin takataunien one ka kisan selusien tetahos min keil , keil esuk ihi meatin takataunien onom lisenges . ”
11012008	Ka asuv houlu Rehoboam mundem maen selusien onen elda keil enek . Ka va suk vis rendemien onen meatin hau keil koa amusili koa keil amoul vituai .
11012009	Kei vis keil vit , “ ? Mukave ? ? Meteisauen sa mihesani minau keke ir reheha rehehiteni min meatin keil enek koa avis nau keke nikulat tei umen ran keil ? ”
11012010	Meatin hau keil enek avit risi mini avit , “ Kiha kihiteni min meatin keil enek kihit , ' ! Kami mimundemi keke tata onak vi meatin takeih , ka inau nakeih tamun muli ! ! Anatin , hovorakiki ten hek matetel imok mulin horan tata onak !
11012011	Tata onak sakin kami mimum keih mini , ka inau nisan umen koa keih tamun heha min kami . Kei mutah kami en viau takeih , ka inau nitah kami en aovan koa tisa mok . ' ”
11012012	Navong avong etel muli , Sereboam ka meatin vasi keil umai ris ven asuv houlu Rehoboam suval koa viteni min keil .
11012013	Ka navong mai kistal en meatin keil enek , asuv houlu romusiltei meteisauen koa elda keil onen asani mini . Kei selus ral min vurohien va kat meatin keil
11012014	suval koa meatin hau keil aviteni mini . Sakini viteni min meatin keil vit , “ Tata onak sakin kami mimum keih mini , ka inau nisan umen koa hekeih tamun heha min kami . Tata onak mutah kami en viau takeih , ka inau nitah kami en aovan koa tisa mok . ”
11012015	Iahova varei sakin rendemien onen asuv houlu Rehoboam keih keke rolongtei selusien onen me-Isrel keil . Koanek kistal vasakin selusien koa Iahova sani min provet Ahisah ten out Saeloh keke vasani min Sereboam , natin Nebat , vamai vahi anatin .
11012016	Navong meatin keil alei kilea keke asuv houlu Rehoboam sakras valong selusien one , keil aselus keih mini avit , “ ! Komai mehertotei mun en hen koakeil aka en vatiamal onen Deved ! ! Anatin , mehermusiltei mun koakeil akistal ran natin Tiese ! ? Keil asan asa varei minir ! ! Tounah tovuol ! ! Me-Isrel keil , rovaha ris teim ! ! Rehelokovein meatin ekek helosil kat koakeil akistal ran vatiamal kati onen enges ! ” Sakini , me-Isrel keil aviles eisile rani , ka aretasil uva ris teim se .
11012017	Ka Rehoboam mai vi asuv houlu onen koakeil akistal aka en vatiamal onen Sudah enges .
11012020	Navong me-Isrel keil alonge keke Sereboam mai ris ran out Isip , alah ruai out tas ka asilsil eni emai . Ka en avong enek , avati lati mai vi asuv houlu onen me-Isrel keil . Ka meatin keil koa akistal en mari vatiamal onen Sudah , keil enges amules amusil asuv houlu Rehoboam koa ka en vatiamal onen Deved .
11012025	Navong meatin keil avati lat Sereboam mai vi asuv houlu one , kei va ro en taon ten out Sekem koa mul en vatihou keil en provins ten out Ifriem . En out enek , kei sakin meatin keil onen avoumon vieh takeih tai vaka rahiti . Evus , va en taon ten out Penuel , ka en out enek emun , amumon vieh takeih ka rahiti .
11012026	Avati vahis muli , ka asuv houlu Sereboam mundemko ka mundemi vit , “ Munak meatin keil onak iha en out Serusalem lises keke avaha netan min Iahova en Eim Votut onen ka isan sanien votut one mini , keil indem ris asuv houlu Rehoboam ten out Sudah koa ka en vatiamal onen Deved . Anatin , keil ihiles ka u vini nau , ka usil risi suk . ”
11012027	
11012028	Sakini Sereboam vis rendemien onen meatin sav keil keke houmon sa . Ka musil rendemien one , vis meatin tei keke avoumon nana elu (2) en gol koa lukur niniven buluk . Navong amumoni evus , lah ruain meatin keil onen ka viteni min keil vit , “ Me-Isrel keil , kami miva en out Serusalem lises keke mivaha netan eni . ! Ka ahi onami keiek ! ! Koakeilu ekek lulah lat kami ran out Isip ! ”
11012029	Kei kur nana tai ka lingi mul en taon ten out Betel , ka nana tamun lingi en taon ten out Dan .
11012030	Sakini , me-Isrel keil koa uva Betel keke avaha netan min tai en nana keilu enek , ka tei en keil uva soutin en taon ten out Dan keke avaha netan min nana tamun . Ka sakien koanek mai vi mari tisaen tai en me-Isrel keil .
11012031	Ka Sereboam vis tei en meatin keil onen keke avoumon ahor onen ahi savsav keil en hoi hou keil . Evus , lei kan meatin keil ran vatiamal keil keke avamai avahi pris keil teni . Ka pris keil enek arkistaltei ran mari vatiamal onen Livae koa votut .  Navong asuv houlu Sereboam mul losil kat mari vatiamal halualim (10) onen me-Isrel keil en out not , asuv houlu Rehoboam ro en out Serusalem ka mul losil kat me-Sudah keil sua teindan oulu (17) en out saot . Ka navong asuv houlu Rehoboam losil kat me-Sudah keil , houlu en meatin keil onen uva netan min ahi savsav keil ka Iahova maen me-Isrel keil umai uvae ral min keil ka alah lat tounah houlu koa tetahos ran Eim Votut ka ran mari eim omon asuv houlu . Ka sua houlu , asuv houlu keilu enek lumules luvae . En usite onen me-Sudah keil en out saot , navong Rehoboam mat , natnali kur vulin mai vi asuv houlu one , isen Abitsa . Kei losil kat meatin keil onen sua etel (3) enges , ka kei mun mul vae ral min asuv houlu Sereboam . Navong Abitsa mat , natnali koa isen Asa kur vulin . Asuv houlu Asa vi more meatin tai koa musil kat Iahova , Ahi onen Deved . Kei losil kat me-Sudah keil sua hanumau elu ka tai mun (41) , ka , en losilkatien onen , kei mu rasilin ahor ka nana keil onen ahi savsav keil . Ka lisenges , kei mun vae ral min asuv houlu onen me-Isrel keil . Ka navong Asa mat , natnali Sehosavat kur vulin mai vi asuv houlu onen me-Sudah keil . Ka en usite onen me-Isrel keil en out not , navong Sereboam mat , natnali Nadab mai kur vulin . Sakien keil onen tisa revi mok en meten Ahi , ka losil kat me-Isrel keil sua elu enges (2) . Evus , meatin tai , isen Basa , mai ka mu vini Nadab ka titi amal kati keil vasi onen . Evus , kei kur vulin mai vi asuv houlu onen me-Isrel keil ka losil kat keil sua hanumau tai ka ehat emun (24) . Navong Basa mat , natnali koa isen Elah kur vulin ka losil kat me-Isrel keil sua elu enges (2) . Evus , en avong tai , meatin tavaeen tai koa isen Simri , kei mea , mu vini Elah , ka ling kei sasen mai vi asuv houlu . Kei mulomal en hiasuvien onen wik tas , ka me-Isrel keil aseseini . Sakini , avati lat avat sav tavaeen koa isen Omri keke vamai vahi asuv houlu one . Ka navong Simri longlong eni , kei mu vini kei sasen enges . Evus , asuv houlu Omri losil kat me-Isrel keil sua teindan elu (12) . Ka navong mat , natnali Ehab kur vulin mai vi asuv houlu ka losil kat me-Isrel keil sua hanumau tai ka elu mun (22) .
11016030	En avong koa asuv houlu Ehab losil kat me-Isrel keil , kei mum tisa en meten Iahova mulin asuv houlu savsav keil koa amulomal mulamu en kei .
11016031	Anatin keke musil sakien tatisa keil onen asuv houlu Sereboam telamu , ka kei mumon tounah koa tisa revi mok . Kei kur natnahin asuv houlu Etbal ten out Saedon mai vi ahin onen , isen Sesebel . Ka ahin enek , sakin kei va netan min ahi Baal .
11016032	Kei mumon ahor onen ahi Baal en out Sameria , ka va netan mini en out enek .
11016033	Ka tamun , asuv houlu Ehab meng kat meatin keil onen avoumon nana tai onen ahi Astata koa vi ahin . Sakien tisa keil ekek onen sakin Iahova , Ahi onen me-Isrel keil , vuroh kati mok mulin asuv houlu sav keil koa amulamu eni .
11017001	En avong enek , provet tai ro en taon ten out Tisbe en atan ten out Kilead , isen Ilaetsa . Ahi sila va selus min asuv houlu Ehab vit , “ Inau koa nuva netan min Iahova koa moul , Ahi onen me-Isrel keil , navit meseni minuk en Isen keke ous hermustei mun ka tilep hetovuol sua vahis hetokol avong koa inau nihiteni . ”
11017002	Navong selus evus , Iahova viteni mini vit ,
11017003	“ Kimea ran out ekok ka kiha en usite koa ist hetokol Poal Kerat koa mul en ist ten Oaisal Sodan . En out enek , kito suai keke asuv houlu Ehab hervotintei keik .
11017004	Titi oaisal en poal enek hesan oai minuk kimuni , ka nameng kat aman keil koa avise keil en ' revan ' keke imai ikur anien am . ”
11017005	Sakini , Ilaetsa mumoni suval koa Iahova meng kati mini . Kei va ro en out enek .
11017006	Ka en visokon ka mendilah vasi keil , mun oai en titi oaisal ka revan keil alah veret ka vuseri an mai .
11017007	Ro mukonek avati vahis va vio . . . titi oaisal enek memes esuk , veni ous tovuol varei .
11017008	Navong oai omon provet Ilaetsa vus , Iahova viteni mini vit ,
11017009	“ Kosa , kiha en meteimal ten out Serafat , vesesal en taon ten out Saedon koa romultei en atan onen me-Isrel keil . En out enek , nameng kat vatina tai koa rovitei ahin Isrel keke hesan anien minuk . ”
11017010	Sakini kei va en out Serafat , ka navong mai vesesal en meteau ten taon , votin vatina tai koa mul lah ruain angosis . Navong lesi , visi vit , “ ? Kokilea kovasan etai hati oai minau ? ”
11017011	Ka navong va vakuri , Ilaetsa viso vit , “ Ka kikur etai hati veret emun niani . ”
11017012	Ka vatina vit risi mini vit , “ ! Aue li ! Nasakras . Navat kati li anatin en isen Iahova , Ahi onom koa moul , veret tovuol emun eli teim . Asa koa mul teim , kap pulaoa tas koa mul en pesin teni , ka hati oel koa havivis mul en veite , ka anien sav keil tovuol varei li . Numai ekok malah ruain angosis keitel ekek keke niha ris teim , nisak mesen hati anien vahi anien ekor eli amal min natkuli . Hevus , amai heat vini komal heha vio . . . melhematmat esuk . ”
11017013	Ilaetsa vit risi mini vit , “ Konandemkotei . Kiha kumon asa koa koviteni . Ka helamu , kumon hati veret tai ka kikur risi hemai minau . Hevus , hati koa mul , kumoni hehi amil min natmali .
11017014	Kiha kumon asa koa naviteni veni Iahova , Ahi onen me-Isrel keil viteni vit , ' Pulaoa sakras vavus ran pesin koanek , ka vei oel sakras vamemes heha vio . . . inau , Iahova , nisakin ous hous hekas tounah vasi en out netan . ' ”
11017015	Sakini , vatina va ris teim sen ka mumon asa koa Ilaetsa viteni mini . Ka lesi keke , anatin eli , anien vinvin min keitel vasi ten avong enek , ka ten avong houlu emun .
11017016	Suval koa Iahova viteni min Ilaetsa , pulaoa sakras vavus ran pesin , ka vei oel sakras vamemes .
11017017	Avati vahis muli , ka natin vatina koanek mesai . Mesaien koanek muasi va vio . . . sehien onen vus varei ka mat .
11017018	Sakini vatina enek mai les Ilaetsa ka viteni mini vit , “ ! Aue li ! ? Meatin onen Ahi , vensa komumon koanek minau ? ? ! Mukave , keik kumai venau kovoumon tisaen keil onak vamai en mesaiuai , ka keke kovoumon natkuli vamat ! ? ”
11017019	Sakini , Ilaetsa viteni mini vit , “ San natmali minau . ” Kulati ran hen mama onen , vousi vina nesa en teim va en out tamatilien onen , ka lingi matil en avet onen .
11017020	Evus , kei mis ven Iahova vit , “ ? O Iahova , Ahi onak eli , vensa kopurun moulien onen vatina koanek ? Kei lei kat revi nau , ka keik , kokulat moulien onen natinali . ? ! Vensa komumon koanek ! ? ”
11017021	Evus Ilaetsa retengeiril netan ka mutelan hen keilu en aven ehon enek . Mumoni mukonek hatte etel ka vis min Ahi vit , “ ! O Iahova , Ahi onak eli , san moulien onen ehon ekek vamai ris eni ! ”
11017022	Ka Iahova long hisien onen Ilaetsa ka san heite ten hisien onen . Sakini ehon enek leh ris eang ka moul .
11017023	Evus , Ilaetsa leh lat ehon enek , vousi va , san risi min mama onen ka viteni mini vit , “ ! Les visi ! ! Natmali moul enges ! ”
11017024	Sakini vatina enek vit kesi mini vit , “ ! Namasmasuk houlu mok ! Kosa nalei kilea keke keik kovi meatin tai onen Ahi , ka selusien onen Iahova koa kistal ka en ongom vi anatin . ”
11018001	Avati vahis muli . Ka navong ous romustei rokol sua etel (3) , Iahova viteni min Ilaetsa vit , “ Ha lomal en meten asuv houlu Ehab . Hevus , inau numon ous hous . ”
11018002	Sakini , Ilaetsa va en out Sameria keke valesi . Out enek memes imok mulin out sav keil ka anien an meatin keil tovuol .
11018017	Navong asuv houlu Ehab les provet Ilaetsa , viteni mini vit , “ ? ! Ei , vensa komul kopurun meatin keil ten out Isrel ! ? ”
11018018	Ka Ilaetsa vit kesi mini vit , “ ! Vuo ! Rovitei inau keke namul napurun meatin keil . Keik varei , ral min amal onen tata onom keke mimul mipurun me-Isrel keil . Veni kami misesein mengkatien keil onen Iahova ka miva netan min nana keil ka ahi Baal .
11018019	Kosa , kimeng kat me-Isrel keil imai out hetas en Vatihou Karmel . Ka kimeng kat provet keil onen ahi Baal koa avi handred ehat hanumau elu ka halualim emun (450) keke imai ital provet handred ehat (400) onen ahi Astata , koa ahin onom Sesabel mul san anien min keil . ”
11018020	Sakini , asuv houlu Ehab san mengkatien min me-Isrel keil ral min provet keil emun , ka keil vasi umai out tas en Vatihou Karmel .
11018021	Evus , Ilaetsa mai mulomal en meten meatin keil ka viteni vit , “ ? Rendemien onami elu hevus nengeis ? ! Munak mimundemi keke Iahova vi Ahi anatin , miheha netan enges mini ! ! Ka munak mimundemi keke Baal vi ahi anatin , miheha netan mini enges ! ” Ka meatin keil aro raeng .
11018022	Evus , Ilaetsa vit risi min keil vit , “ En provet keil onen Iahova , inau nges namul veah namoul . Ka provet keil onen ahi Baal avi handred ehat hanumau elu ka halualim emun (450) .
11018023	Mihelamun buluk helu (2) koa meahos luhemai . Provet keil onen ahi Baal ilei kan tai , uasi , itetehei , ka ilingi en ahor ten sanien one . Ka keil irmunittei en ahang . Ka inau mun , numoni vati hetas en tamun en buluk keilu enek .
11018024	Hevus , provet keil onen ahi Baal ihis min ahi one , ka inau , nihis min Iahova . Isei en ahi keilu enek hesan ahang hemita hean lin sanien onen , kei varei vi Ahi anatin . ” Ka navong meatin keil along selusien onen , keil asi keil veni ka amaeni .
11018025	Evus , Ilaetsa viteni min provet keil vit , “ Kami mihoumoni helamu veni kami mivi houlu . Mihelei kan buluk onami ka mihesak meseni hehi sanien onami . Hevus , mihehis ahi onami ka minalingtei ahang en sanien onami . ”
11018026	Sakini provet keil enek uva aso ruain ahat keil mai vi ahor ten sanien one . Evus , amulamun buluk one emai , asak meseni , ka alingi en ahor . Evus , visokon va rokol taviai , keil uvol rahit ahor enek ka amis va min ahi Baal avit , “ ! O Baal , kilong komai ! ” Ka ahi one roselustei varei , romumon etai tounah .
11018027	Evus , en taviai , Ilaetsa selus karen keil vit , “ ? ! Ei mukave , ahi onami vi anatin vuo ! ? ? Nahi kei mul rendem usil tounah sav , vuo va en klosis , vuo kei mual va en out sav tai ? ? Nahi mul matil ? ! Kami mihesilasil eni , tahos imok mihehis hekeih tamun ! ”
11018028	Sakini provet keil avis keih tamun . Ka musil sakien keil one , keil arei ave en naef ka asal keil en metas keil va vio . . . rae mul mue .
11018029	Keil amumon verien one va rokol mendilah , ka ahi one ro raeng enges , roselustei ka romumon etai tounah .
11018030	Evus , Ilaetsa viteni min meatin keil vit , “ Almai vesesal venau . ” Ka navong umai veni , en mete , kei va , mum revi ahor ten sanien onen Iahova koa merangli tuetin .
11018031	Kei lah ruain ahat teindan elu (12) , mal en mari vatiamal keil onen me-Isrel keil koa akistal aka en Siekob mulamu , koa Iahova ling isen vi ' Isrel ' .
11018032	Ral min ahat keil enek , kei sak revi ahor ten sanien en isen Iahova . Evus , kei kil rahit ahor enek rokol avong koa kilea vasieni en oai koa lita teni valin hanumau elu (40) .
11018033	Evus , kei ling av en ahor , muas buluk onen , retehei , ka lingi nesa en av . Evus , viteni min meatin keil onen vit , “ Mihesien marmari vei oai hehat , ka mihemai mihetahi hememer en sanien hetal av teni . ” Sakini , keil amumoni .
11018034	Evus , viteni min keil vit , “ Hatte tai ris . ” Ka amumoni . Ka vit risi vit , “ Mihoumoni hatte tai ris . ” Sakini amumoni hatte etel eni .
11018035	Oai kas vasin ahor enek ka mue vita en atan , sien avul koa kei kili va vio . . . mue lei .
11018036	Navong sak mesen tounah vasi onen , vi mendilah , avong mal ten sanien . Ka Ilaetsa mai vesesal en ahor ka vis vit , “ O Iahova , Ahi onen Ebraham , onen Aesak , ka onen Siekob , kosa , kitie min komai keke keik kovi Ahi onen me-Isrel keil . Ka kitie min komai keke keik korie lat nau numai navi meatin toumien onom ka namumon tounah keil enek musil rem .
11018037	O Iahova , san heite ten hisien onak . Kisani vatie lati min meatin keil ekek keke keik enges kovi Iahova , Ahi anatin . Kisan ahang vatie lati min keil keke emvati kovahiles moulien one avousiluk eris . ”
11018038	Hatte tas , Iahova san ahang ka nesa mita netan , kan lin vasi sanien , av teni , ahat keil , atan , ka oai emun .
11018039	Navong meatin keil alesi , keil vasi umot avita netan ka avisohiso avit , “ ! Iahova , kei vi Ahi anatin ! ! Iahova , kei enges vi Ahi ! ”
11018040	Evus , Ilaetsa meng kat meatin keil vit , “ ! Alha alhuli kat provet keil onen Baal ! ! Minamaen etai en keil nalohosai ! ” Sakini meatin keil avuli kat keil vasi . Evus , Ilaetsa mulamun keil uva en Poal Kison , ka en out enek , amu vinvini provet keil vasi onen Baal .
11018041	Evus , Ilaetsa va selus min asuv houlu Ehab vit , “ Kimea , kiha kianian ka kimun hati uaen veni hervitei tuetin , rehelong ous hous . ”
11018042	Navong Ehab va vanian , Ilaetsa vina en hoite ten Vatihou Karmel . Ekonek , retengeiril vita netan ka veinan rokol atan .
11018043	Kei viteni min meatin toumien onen vit , “ Ha lele hehita netan en atas . ” Sakini , kei va lele ka mai ris viteni mini vit , “ Narles etai tounah . ” Ilaetsa sila va hatte oulu (7) .
11018044	Ka en ualien kor onen , navong meatin toumien enek mai ris , viteni vit , “ Nales mahmah tai koa alesi havivi suval hen meatin mul mea ran atas . ” Evus , Ilaetsa viteni mini vit , “ Ha les asuv houlu Ehab . Kihiteni mini keke hekalah heparkat kat en hos keil osen ka heloh eni heha lah teim keke ous nating koe sise onen . ”
11018045	Rovitei tuetin , mahmah keil koa vopoli mul koe teilang , eang mea , ka ous mus houlu vis houlu mok . Sakini Ehab vut en kat ten hos onen ka muloh va en taon ten out Sesrehel .
11018046	Ka Ilaetsa , keihoen onen Ahi mai sieni . Kei lum kat kele eisin omon koa taveah mai nesa ka mutoh eni . Evus , muloh vis muloh mulin hos osen Ehab , ka rokol taon ten out Sesrehel mulamu eni .
11019001	Navong Ehab mu ris va vales ahin onen , Sesebel , run mini usil tounah keil koa Ilaetsa mumoni , ka mukave mu vinvini provet keil vasi onen ahi Baal ral min naef tavaeen .
11019002	Sakini , Sesebel tin tisa houlu ka san selusien va min Ilaetsa vit , “ Navat kati keih keke nuasuk kimat hesuval koa komumoni min provet onak keil . Ka navong nirmumontei heha hetokol mendilah visuvong , ahi onak keil akilea uas nau nimat . ”
11019003	Navong Ilaetsa kur longlongien koanek , kei metau houlu ka lohosai . Keilu meatin toumien onen , luva en taon ten out Bersiba en atan ten out Sudah . Evus , Ilaetsa va ling meatin toumien onen en out enek ,
11019004	ka , visokon rokol mendilah , kei mual sasen enges va en out volvol . Evus , rondan en nimal ten vatiei tai ka longe tisa , vit vamat enges . Sakini vis Ahi vit , “ ! O Iahova , moulien onak keih varei ka ekrovattei mun mamoul . Tahos imok kikulat moulien onak ka kuas inau nimat . ”
11019005	Navong vis evus , kei matil en nimal ten vatiai koanek ka matil usai . Hatte tas , angelo tai mita rokoli ka viteni mini vit , “ Mea , anian . ”
11019006	Navong Ilaetsa lele rahiti , kei les veret ral vei oai tai mul vesesal ven vatin . Sakini kuri , kani ka muni . Evus , kei matil eris .
11019007	Evus , hatte tai ris , angelo onen Iahova mita rokoli ka vit , “ Mea , anian . Munak kirkaniantei , ualien onom hekeih ramat minuk . ”
11019008	Sakini , Ilaetsa mea , kanian ka mun hati oai . Anien enek san keihoen mini voual en meneai ka vongien . Avong hanumau elu (40) romusehtei , mual va vio . . . rokol Vatihou Saeon koa vi vatihou votut onen Ahi .
11019009	En out enek , kei votin valengeihat tai , ka va matil ien . Evus , Iahova selus mini vit , “ ? Ilaetsa , komul komumon sa ekok ? ”
11019010	Ka kei vit kesi mini vit , “ O Iahova , Ahi ten out nesa , en moulien vasi onak , namum keih minuk . Ka me-Isrel keil aviles eisile ran hatkatien takeih koa komumoni ral min keil . Amu lin ahor ten sanien keil onom , ka amu vinvini provet keil vasi onom en naef tavaeen . ! Inau sasok namoul , ka keil avit avouas inau mun mamat ! ”
11019011	Sakini Iahova viteni mini vit , “ Ha hae , kilomal en hoi hou keke kiles nau navong nimai nili . ” Ka navong ro veah en valengeihat , Ilaetsa long eang takeih tai mea koa sakin hou keil apas ka muti lin ahat keil . . . ka Iahova romultei ien . Navong eang va , Ilaetsa long alu tai kulul . . . ka Iahova romultei ien .
11019012	Alu vus , Ilaetsa les ahang tai kistal ka mukan . . . ka Iahova romultei ien . Ahang evus , kei long rea tai koa mul selus merau .
11019013	Ka navong Ilaetsa longe , kei ling suain nan en kot omon ka va hae , mulomal en metareh ten valengeihat . Ka en out enek , rea koanek viteni mini vit , “ ? Ilaetsa , komul komumon sa ekok ?
11019014	Ka kei vit kesi mini vit , “ O Iahova , Ahi ten out nesa , en moulien vasi onak , namum keih minuk . Ka me-Isrel keil aviles eisile ran hatkatien takeih koa komumoni ral min keil . Amu lin ahor ten sanien keil onom , ka amu vinvini provet keil vasi onom en naef taveen . ! Inau sasok namoul , ka keil avit avouas inau mun mamat ! ”
11019015	Evus , Iahova viteni mini vit , “ Kiha ris , kusil sise onom . Kiha en out volvol en atan ten out Damaskas ka kihotin meatin tai , isen Hasael . Navong kovotini , kitah oel en vatin vatie lati keke kei hemai hehi asuv houlu ten out Siria .
11019016	Hevus , kihotin meatin tamun , isen Sehu , natin Nimsi , ka kitah oel en vatin vatie lati keke hemai hehi asuv houlu onen me-Isrel keil . Evus , kiha en meteimal ten out Ebel Mehola , ka kihotin Elisa , natin Savet . Kitah oel emun en vatin vatie lati keke kei hemai hekesuk hesuval provet onak .
11019017	Navat kati keke koa keitel ekek telhou motein kantri onak hetal naef tavaeen oneatel . Koakeil alohosai ran naef onen asuv houlu Hasael , Sehu houas keil imat . Ka koakeil alohosai ran naef onen Sehu , Elisa suk houas keil imat .
11019018	Ka avaseini koanek hekur out , inau naring koe meatin keil taosen oulu (7000) amoul veni keil amul amusil kat nau . Koakeil enek , arvatei veah netan min ahi Baal ka armusmustei veah nana keil onen . ”
11019019	Sakini Ilaetsa va , ka votin Elisa , natin Savet . Kei mul mum en mari ah tai ral min meatin sav keil koa amul aviles atan en aho keil koa buluk keil alehei . Vangi buluk teindan elu (12) amul amum lualu . Ka koa katau en keil vasi , mul en hen Elisa . Sakini , Ilaetsa mai vesesal veni ka muli . Ka navong muli , kei son kot omon mutaluh koe , vatie lati keke lei kan kei vousili ka vakesi .
11019020	Hatte tas , Elisa lokovein buluk keilu osen ka muloh musili ka visi vit , “ ? Nakila maselus kor min tata ka mama onak ? Hevus , nusiluk . ” Ka Ilaetsa vit kesi mini vit , “ Tahos . Narring koetei keik . Kiha mau kumoni ka kindem usil asa koa namumoni minuk . ”
11019021	Sakini , Elisa va ris ven buluk keilu osen , muas keilu lumat , ka rei pahas kat koa lulehi vahi av . Evus , lengas buluk keilu ka sani min meatin keil akani . Navong akanian evus , Elisa mea ka musil Ilaetsa suval meatin takataunien onen .
12002001	En avong tai , provet Ilaetsa ka Elisa lulokovein taon ten out Kilkal ka lumul lumusil sise luva .
12002007	Navong lumul lumual luva , provet sav keil koa avi hanumau elu ka halualim emun (50) amusil keilu uva en Oaisal Sodan . En out enek , Ilaetsa keilu Elisa lumulomal vesesal en oaisal enek , ka provet sav keil amulomal soutin neli ran keilu .
12002008	Evus , Ilaetsa kulat kot omon , lum kati , ka muas oaisal eni . Navong muasi mukok , oai maseh elu . Sakini , keilu lumu koteh oai en tanmes , luva en usite .
12002009	Navong lurokol usi oaisal , Ilaetsa viteni min Elisa vit , “ Hervitei tuetin , Ahi hekulat nau nilokoveinuk . Sakini helamu , hetahos keik kihiten asa emvati moumoni minuk . ” Elisa vit kesi mini vit , “ Ekvati kovasan tei keihoen onom minau helin provet sav keil keke nikesuk nikur vulum . ”
12002010	Ka Ilaetsa viteni mini vit , “ Asa komul kovis inau eni vi tounah koa keih keke masani . Ka munak Ahi hemaenuk kiles sise koa hekulat nau nilokoveinuk eni , keik kikur asa koa kovisi . Ka munak kirlestei nau navong nilokoveinuk , keik kirkurtei . ”
12002011	Ka navong keilu lumul luselus ka lumual luva , hatte tas , ahang tai ka nesa suval kat koa hos lehei . Muloh luhu en keilu ka kat koanek kur Ilaetsa va en out nesa en eang tai koa karali .
12002012	Navong Elisa lesi , kei vis keih va min Ilaetsa vit , “ ! Ilaetsa , tata onak eli ! ! O tata onak eli ! Keik koa kolei kokoe en komai , me-Isrel keil , ral keihoen onom koa mulin hos ka kat keil tavaeen , kosa koloh kovien komai . ” Ka navong Elisa rolestei mun , rangisi ka rali vas eisin omon .
12002013	Evus , les kot omon Ilaetsa koa mot rani . Kuri ka va ris mulomal en usi Oaisal Sodan .
12002014	Sakini , vuli kat kot enek ka viteni vit , “ ? ! Iahova , Ahi onen Ilaetsa , koro venau vuo ! ? ” Evus , muas oaisal en kot enek , ka oai maseh va en usite keilu . Sakini , Elisa mual kotehei va ris en usite .
12002015	Vangi provet keil koa aka en out Seriko amul amulomal soutin neli . Ka navong keil alesi , avit , “ ! Alles tei mau ! ! Keihoen onen provet Ilaetsa mai sien Elisa ! ”
12004001	Avong tai , vatina tai mai ven Elisa ka viteni mini vit , “ Asuv , meatin onak koa vi tai en provet onom kei mat tuai . Keik kokilea keke kei vi meatin koa vouhou en Iahova . Navong kei mul semau moul , vis meatin tai en mane . Ka kosa , meatin koa san mane enek mini , mai les nau keke vakur titiali elu onak luvahi slev onen vahul lat kaon onen meatin onak . ”
12004002	Elisa viteni min vatina enek vit , “ ? Emvati makataunuk vamukave ? ? Kihiteni minau , asa kovuli kati mul teim ? ” Vatina vit kesi mini vit , “ Tounah tovuol . Vei oel ten olip tanges mul . ”
12004003	Sakini Elisa viteni mini vit , “ Kiha ven meatin keil koa aro vesesal venuk , ka kihis keil keke avasan veioel keil minuk koa avi heite hon . Kilahi hehi houlu .
12004004	Hevus , keik hetal min natnali keilu , mitheha en eim ka mitheoteh kat voiteh . Hevus , kitah oel heha en veioel keil enek . Navong kitah oel heha en tai hehil , kilingi heles ka kikur teisav . Kumoni hemukonek heha vio . . . keil vasi ihilelau . ”
12004005	Sakini , vatina enek va ka mum usil selusien onen . Kei va teim ral min natnali keilu ka telkoteh en voiteh . Evus , kur titi veioel onen , ka mutah oel teni va en veioel keil koa natnali keilu lulahi lumai lusani mini .
12004006	Navong telsien veioel keil enek vil , vatina vis keilu en veioel tamun . Ka tai en natnali keilu viteni mini vit , “ Mama , veioel tovuol emun . ” Mal en hati avong enek , oel memes revi varei .
12004007	Evus , vatina enek mu ris va les provet Elisa , ka provet viteni mini vit , “ Kiha , ihul oel enek ranuk ka kihul lat kaon onom . Ka hati mane koa heles , hevinvin hekataunuk ka natmali keilu . ”
12005001	En kantri ten out Siria , avat tai tavaeen mul ien , isen Neman . Ka en hen meatin enek , Iahova mumon kantri ten out Siria vae mulin kantri sav keil . Ven koanek , asuv houlu ten out Siria vouhou veni ka mumoni mai vi mari hetamen tai . Ka avaseini keke Neman kur eis tai koa marite , mesaien ten leporsi mul purun vasi aven .
12005002	Avong tai , meatin keil tavaeen onen uva en taon tai onen me-Isrel keil keke avahenan tounah keil ran keil , ka en avong enek , avuli kat atouli tai one . Evus , asani min Neman keke vamai vahi slev onen ahin onen .
12005003	Avong tai , atouli enek viteni min ahin onen Neman vit , “ Namundemi keke tahos asuv onak vaha vales vis provet onomai ten out Isrel koa mul en provins ten out Sameria . Kei kilea vasak revi aven keke mesaien ten leporsi enek vavuol rani . ”
12005009	Navong Neman longe , kur meatin onen vahis amusili ka amuloh en kat keil onen koa hos keil osen alehei ka uva avales provet Elisa . Ka navong arokol teim sen , amulomal vesesal en voiteh .
12005010	Sakini Elisa sila meatin toumien onen va vahit meseni min Neman keke heha hemarindun kei en Oaisal Sodan hatte hehi oulu (7) . Kei viteni mini keke munak houmoni , mesaien ten leporsi hetovuol emun ka aven hemai ris hetolas .
12005011	Navong Neman longe , tin katiat ka vut van kat onen ka va . Kei viteni min meatin keil onen vit , “ ! Inau navi hetamen tai ! Namundemi keke provet enek hesital vales naus . Namundemi keke helomal hehis min Iahova , Ahi onen , ka hetelan hen en out koa mesaien ten leporsi mul ien keke hesak revi avek heto . ! Ka vuo ! ! Kei romumon etai tounah !
12005012	En out kati onak en out Damaskas , Oaisal Abana ka Oaisal Parpar lumul ien . Koakeilu enek lutahos imok mulin oaisal keil vasi koa mul en atan ten out Isrel . ? Vensa nasakras makul en tai en koakeilu enek keke avek vamai ris vato ? ”
12005013	Meatin toumien keil onen umai veni ka aviteni mini avit , “ Asuv , munak provet enek visuk kovoumon etai tounah takeih , keik kumon asas koa viteni . ? Ka mukave ? ? Kosakras kovaha kovamarindun keik en oaisal enek vasuval koa kei viteni minuk keke avem vamai vato ris ? ”
12005014	Sakini , Neman maeni ka va en Oaisal Sodan . Kei mual vita en oai ka marindun kei eni hatte oulu (7) suval asa koa Elisa viteni mini . Navong kei mea ran oai , lesi keke aven vasi mutolas . Hiliven mai ris tahos suval hiliven titiali tai .
12005015	Navong lesi mukok , kei mu ris ral min meatin keil onen uva avales Elisa . Kei viteni min Elisa vit , “ Kosa nakilea suk keke ahi sav tovuol emun . Ahi onen me-Isrel keil , kei tas moul . ”  En avong enek , kantri ten out Asiria kur keihoen mulin kantri savsav keil ka amumon meatin keil ten kantri sav keil amul en he . Akeih kat asuv houlu sav keil keke avasan hatte tei en tounah one keil vaha min keil . Ka munak irmumontei , meatin tavaeen keil one ten out Asiria imai u vinvini meatin keil onen asuv houlu enek . Sakini , sua houlu , asuv houlu onen me-Sudah keil ka asuv houlu onen me-Isrel keil emun asan sanien one min me-Asiria keil enek . Sakini , me-Asiria keil enek arpurun ramat entei keil . Asuv houlu tai onen me-Sudah keil , koa isen Ehas , kei mun mumoni keke asuv houlu ten out Asiria namaitei napurun meatin keil onen . Sua houlu muli , ka asuv houlu hau tai mai losil kat me-Isrel keil , isen Hosea . Kei sakin asuv houlu Salmanesa ten out Asiria tin katiat . Sakini , kei mai ral min meatin tavaeen keil onen , avuli kati , ka alingi va en eim takeih .
12017005	Navong asuv houlu Hosea onen me-Isrel keil mules en eim takeih en out Asiria , asuv houlu Salmanesa ten out Asiria mai ral min meatin keil tavaeen onen keke avavae vatal me-Isrel keil . Umai aka rahit mari taon ten out Sameria suval vieh keke me-Isrel keil asakras avamea rani . Amumoni mukonek sua etel (3) varei .
12017006	Sakini , en keite ten sua etel enek , en sua ouhat (9) ten losilkatien onen asuv houlu Hosea , me-Isrel keil koa aro en mari taon ten out Sameria amaen keil uva en hen asuv houlu ten out Asiria . Sakini , me-Asiria keil amulamun keil uva en kantri one ka asakin keil umai avi slev keil one . Keil koa , aling keil aro en taon ten out Halah , keil koa mun , aling keil aro vesesal ven Oaisal Habor koa mul en atan ten out Nggosan . Ka keil koa mun , aling keil aro en taon ten out Midia .
12017007	Iahova , Ahi one koa lah lat keil ran hen asuv houlu ten out Isip mulamu , kei sakin me-Isrel keil uva amules en hen me-Asiria keil veni aviles eisile rani ka uva netan min ahi savsav keil .
12017008	Anatin , keil amusil sakien tatisa onen me-Kenan keil . Ka ven sakien tisa keil one varei , Iahova viteni min me-Isrel keil keke u rasilin keil ran atan enek ka ikuri suk hemai hehi one . Ka asuv houlu keil kati one varei amulamun keil en vati sakien tatisa keil enek .
12017009	Me-Isrel keil amum suai en tounah houlu koa romaltei en meten Iahova , Ahi one . Keil amumon ahor houlu keke avaha netan min ahi savsav keil ien en titi meteimal keil one va rokol mari taon keil one emun .
12017010	Ka en hoi hou vasi keil ka en nimal ten vatiai houlu , aling ahat votut keil ka nana keil onen ahi Astata koa vi ahin keke avatetengeiril min keil .
12017024	Asuv houlu ten out Asiria kur tei en meatin keil onen ran taon keil ten out Babilon , Kut , Iva , Hamat ka Separvaem ka sakin keil akur atan koa alah lati ran me-Isrel keil . Sakini , keil umai en atan ka taon keil ten out Sameria , ka aro ien suval out kati one .
12017025	Navong umai aro en out enek , arvatei netan min Iahova , sakini kei sila laeon keil umai akat vinvini tei en keil umat .
12017026	Longlongien teni va rokol asuv houlu ten out Asiria keke meatin keil koa ling keil en taon keil ten out Sameria arkileatei mengkatien keil vuo sakien keil onen ahi ten out enek . Sakini , ahi ten out enek sila laeon keil uva akat vini meatin keil onen umat .
12017027	Navong asuv houlu kur longlongien enek , kei meng kati vit , “ Sila ris etai en pris keil ten out Isrel koa rolah lat keil ran atan koanek . Kei heha ris , heto hetal min meatin keil onak ka hehisein keil en mengkatien keil onen ahi ten out enek keke avousili . ”
12017028	Sakini tai en pris keil ten out Isrel koa alah lat keil ran out Sameria , kei mai ris ro en taon ten out Betel . Ka en out enek , visein meatin keil en sise koa avaha netan min Iahova ien .
12017029	Ka avaseini , vangi meatin savsav keil koa amul en atan enek amules uva netan min nana keil one musil sakien matu one . Keil uva aling nana keil ten kantri kati one amul en ahor keil koa me-Isrel keil amumoni en hoi hou keil koa mul vesesal en taon keil ten out Sameria .
12018001	Navong asuv houlu Hosea , natin Elah , losil kat me-Isrel keil sua etel (3) , me-Sudah keil avati lat Hasekaea , natin Ehas , mai vi asuv houlu one .
12018002	Navong mai vi asuv houlu , kei , sua onen vi hanumau tai ka elim emun (25) . Kei ro en out Serusalem ka losil kat meatin keil ten out Sudah sua hanumau tai ka ouhat emun (29) . Mama onen , isen Abitsa koa vi natnahin Sakaraea .
12018003	Asuv houlu Hesekaea mumon sakien keil koa mal en meten Iahova suval avu onen telamu , asuv houlu Deved .
12018004	Kei mu rasilin ahor onen ahi savsav keil , kopas ahat votut keil vi soksokeite , ka ra kokoteh nana keil onen ahi Astata . Ka tamun , kei kopahas amot koa Mosis mumoni en brons koa me-Sudah keil avise en ' Nahustan ' veni keil uva netan veni ka amunit senta keil vi sanien one mini .
12018005	Hesekaea ling desien onen keih en Iahova , Ahi onen me-Isrel keil . Losilkatien onen tahos imok mulin losilkatien onen koakeil amulamu eni , vuo koakeil akatau eni .
12018006	Musil kat Iahova ka rolong rastei ren . Kei kur kat revi mengkatien keil vasi koa Ahi sani min Mosis mulamu .
12018007	Sakini , Iahova ro veni ka mumon tounah vasi koa Hesekaea mumoni mai tahos . Asuv houlu Hesekaea long sesein ren asuv houlu ten out Asiria ka enrovattei valong kati .
12018008	Kei va ral min meatin tavaeen keil onen uva amulin me-Filistia keil en out vasi koa amul ien , en titi meteimal keil koa amul vesesal ven keil va rokol mari taon keil one en out Nggasa .  Navong asuv houlu Hesekaea mat , natnali Manase mai kur vulin .
12021001	Navong me-Sudah keil aling Manase , natin Hesekaea , mai vi asuv houlu one , sua onen vi teindan elu (12) . Kei ro en taon ten out Serusalem ka losil kat meatin keil onen sua hanumau elu ka teindan elim emun (55) . Ka mama onen , isen Hepsiba .
12021002	Asuv houlu Manase mum tisa en meten Iahova veni musil sakien tatisa keil onen meatin keil koa Iahova mu rasilin keil ran atan enek keke vasani suk min me-Isrel keil .
12021003	Kei mum revi ahor keil onen ahi savsav keil en hoi hou keil koa tata onen , Hesekaea , kopahasi mulamu . Kei mumon ahor onen ahi Baal keke meatin keil avaha netan mini , ka sakin tei en meatin keil amumon nana tai onen ahi Astata suval asa koa asuv houlu Ehab mumoni mulamu . Ka Manase va netan min meteiai , avati ka hitu keil emun .
12021004	Mumon ahor keil emun onen ahi sav keil neim en Eim Votut onen Iahova varei , out koa Ahi vit Isen hel ien lisenges .
12021005	Ka hae en Eim Votut enek , en out ten sanien varei , kei mumon ahor keke vaha netan min meteiai , avati ka hitu keil emun ien .
12021006	Kei mu vini mun natnali ka muniti vi sanien tai onen min ahi sav tai . Kei mumon eimas ka vis koakeil ales sise , koakeil avi lingling temat , ka koakeil emun aselus min ninin tisa keil keke vailea asa koa hemai hekistal . Sakien keil ekek atisaso revi mok en meten Iahova ka sakin kei vuroh kat asuv houlu Manase .
12021010	Iahova selus ka en provet onen keil koa avi meatin toumien onen vit ,
12021011	“ Sakien keil onen asuv houlu Manase , tisaso mok mulin sakien tatisa keil onen me-Amor keil koa aro en atan ekek mulamu . Kei sakin me-Isrel keil umot en tisaen navong uva netan min nana keil koa kei ling keil en vule .
12021012	Sakini , inau , Iahova , Ahi onen me-Isrel keil , nisan mahien tai koa hemariso vis hemariso mok hemai heha kat meatin keil ten out Serusalem ka Sudea . Ka longlongien keil teni hemai hesakin koakeil ilonge , ie hehon eni .
12021013	Anatin , nisan mahien min meatin keil ten out Serusalem , hesuval koa namumoni min meatin keil ten out Sameria . Numoni en keil hesuval koa namumoni min asuv houlu Ehab ten out Isrel navong keil amu vinvini vasi ehon keil ten amal onen . Anatin , inau nikulat vasi meatin keil ran out Serusalem ka out enek hemai heto hesuval velet tai koa amumoteini vato ka avahilesi vahita netan .
12021014	Avaseini munak tei en meatin onak keil imoul ilohosai , inau nilokovein keil ka nisan keil iha en hen vativieh keil one . Anatin , koakeil avi vativeih keil one ihuli kat keil ka ilah tounah keil one hehi one .
12021015	Numon koanek min meatin keil onak veni keil amules amumon tisaen en metok ka asakin nau tinok vepeng houlu kat keil . Meatin keil enek amules amumoni mukok minau en avong avu one keil alokovein out Isip mai rokol kosa . ”
12021016	En moulien onen asuv houlu Manase , kei sakin me-Sudah keil uva netan min ahi savsav keil ka amum tisa houlu en meten Iahova . Ka en meten Ahi emun , kei mumon taon ten out Serusalem vilelau en ran meatin tetahos keil koa kei mu vinvini keil .
12021019	Navong Amon mai vi asuv houlu ten out Sudah , sua onen vi hanumau tai ka elu mun (22) . Mama onen , isen Mesulemet , natnahin Harus ten out Sotbah . Amon vi asuv houlu valosil kat me-Sudah keil en out Serusalem ten sua elus (2) .
12021020	Kei mun mum tisa va kat Iahova suval koa tata onen Manase mumoni mulamu .
12021021	Kei musil vasi sakien tatisaso keil onen tata onen : nana keil koa tata onen va netan mini , kei mun va netan mini .
12021022	Kei sesein Iahova , Ahi onen avu onen tata keil one telamu , ka romusiltei sakien keil koa Iahova envati .
12021023	Ka en avong tai , hetetamen keil onen asuv houlu Amon aviles mini , ka amuasi mat en teim sen .
12021024	Ka meatin keil ten out Sudah amuas hetetamen keil esuk enek , ka aling natin Amon kur vulin vahi asuv houlu one , isen Sosaea .
12022001	Navong me-Sudah keil aling Sosaea vi asuv houlu one , sua onen vi outel (8) enges . Mama onen , isen Sededah , natnahin Adaea ten out Boskat . Ka Sosaea losil kat me-Sudah keil en taon ten out Serusalem sua hanumau tai ka teindan tai mun (31) .
12022002	Sosaea mumon sakien keil koa mal ka Iahova si houlu veni . Kei musil sakien tetahos keil onen avu onen , asuv houlu Deved , mumoni mulamu , ka musil kat revi mengkatien keil vasi onen Iahova .  Navong asuv houlu Sosaea losil kat me-Sudah keil , kei meng kat meatin keil toumien onen avoum revi ris Eim Votut onen Iahova . Ka navong amul amumoni , keil avotin tus tai koa Mengkatien keil onen Mosis mul ien . Sakini , keil akuri uva asani min asuv houlu Sosaea , ka meatin tai onen vuli mini raengoni .
12022011	Navong Sosaea long selusien keil koa avuli en tus enek , kei longe tisa houlu ka rali vas eisin omon veni kei kilea suk keke kei ral min meatin onen keil amul soutin ran asa koa Iahova envati .
12022012	Evus , kei san selusien va min meatin keil ekek : pris Hilkaea , Ahikam ( natin Safan ) , Akbor ( natin Mikaeah ) , Safan ( klak onen asuv houlu ) , ral min Asaea ( meatin takataunien onen asuv houlu ) . Ka navong umai , asuv houlu Sosaea meng kat keil vit ,
12022013	“ Miheha mihehis min Iahova venau ka ven me-Sudah keil usil selusien keil koa mul en tus koanek . Nakilea keke Iahova tin vepeng houlu kat ir ka hesan mahien minir veni avu orer keil telamu arlong kattei selusien keil koa mul en tus koanek ka armumtei vousili . ”  Evus , Sosaea sila meatin keil ekek uva ales ahin tai koa vi provet onen Ahi , isen Hulda .
12022016	Sakini provet Hulda san selusien va min asuv houlu vit , “ Koanek vi selusien onen Iahova , ' Anatin keke inau nipurun meatin keil ten out Serusalem hesuval selusien keil koa asuv houlu vuli en tus koanek .
12022017	Numon koanek veni meatin keil aseseinau ka uva netan min ahi sav keil ka asan sanien votut one va min keil . Sakien tisa keil one sakin nau tinok vepeng houlu va kat keil . Anatin , vurohien onak mariso va kat me-Serusalem keil ka sakras vaha netan . ' ”
12022018	Evus , provet Hulda vit risi vit , “ Ka min asuv houlu koa san kami mimai , mihehiten selusien koanek onen Iahova usil selusien keil koa kei longe en tus enek ,
12022019	' Navong kolong selusien keil onak keke nipurun out Serusalem hetal min meatin keil onen , keik komundemko houlu ka komumon rendemien onom va netan en metok . Anatin , navong kolonge keke inau numon taon koanek hemai hehi out ten sesendaien keke tounah hetovuol hemoul ien , keik , korali vas eisin omom ka komurang mai venau . Sakini , inau , Iahova , nalong hisien onom .
12022020	Ka mahien koa nisani hemai heha kat Serusalem , hermaitei mau kosa en avong keil koa keik komoul veah . Nimaenuk kimat en tomat . ' ”
12023001	Asuv houlu Sosaea vise ruain hetetamen keil vasi ten out Sudah ka Serusalem .
12023002	Evus , kei va en Eim Votut onen Iahova ral min pris keil , provet keil ka meatin keil vasi ten out Sudah ka Serusalem , koakeil avi hetetamen va rokol koakeil avi meatin kuren enges . Navong alah ruai , Sosaea mulomal ka vuli vasin selusien keil koa amul en Tus ten Hatkatien Takeih onen Ahi koa avotini en Eim Votut .
12023003	Evus , kei va mulomal vesesal en vatiseng ten Eim Votut ka kei mumon hatkatien takeih tai ral min Iahova . Asuv houlu Sosaea vat kati keke housil Iahova lises , helong kat mengkatien keil onen hetal moulien vasi onen , ka houm vasi tounah keil ten mengkatien koa amutisi mul en tus koanek . Evus , meatin vasi keil emun avat kati keke usil kat hatkatien takeih enek hetal min Iahova .
12023004	Evus , asuv houlu Sosaea san mengkatien onen min Hilkaea koa vi asuv houlu onen pris keil ral min tei en pris keil onen ka meatin keil taleikokoeien ten Eim Votut keke avalah lat tounah keil koa meatin keil amul uva netan eni min ahi Baal , min ahi Astata , ka min meteiai , avati ka hitu keil vaha ran Eim Votut onen Iahova . Keil alah lati mai hae en out Serusalem , ka asuv houlu san ahang kan lin keil vasi . Evus , kei lah lat vuli meas teni eva en taon ten out Betel .  Katau en tounah keil ekek , asuv houlu Sosaea va en out vasi en atan ten out Sudah ka Isrel keke vou lin ahor keil onen ahi savsav keil ka vou vini pris keil teni . Asuv houlu Sosaea losil kat me-Sudah keil sua teindan ouhat (18) ka kei musil kat Iahova ka mengkatien keil onen . Evus , kei mat en vaeen tai . Ka asuv houlu keil koa umai akatau en Sosaea , keil arvouhoutei min Iahova . Keil amumon tounah houlu tisa en meten .
14033010	Ka avaseini Iahova sel kat Manase ral meatin keil onen , keil erovattei avalonge .
14033011	Sakini , Iahova maen avat keil tavaeen ten out Siria umai uvae ral me-Sudah keil ka amulin keil . Keil avuli kat asuv houlu Manase ka arili vas vulingasen en huk tai . Evus , keil apar kati ral sen koa vi brons ka amulamuni uva en mari taon one ten out Babilon .
14033012	En avong ten mahien onen , Manase lei kilea suk en sise onen ka mumon rendemien onen va netan . Kei mul peah Iahova ven kataunien , Ahi onen avu onen keil telamu .
14033013	Ka navong kei vis mini , Iahova long isien onen , enmahisi , ka san heite ten hisien onen mini . Ahi maeni va ris Serusalem ka ling risi valosil kat meatin keil onen . Sakini Manase mundem kilea suk keke Iahova enges vi Ahi anatin .
14033015	Kei va en Eim Votut onen Iahova , ka kulat nana keil ral min ahor ten sanien onen ahi savsav keil koa kei ling keil ien . Evus , kei va lah lat ahor sav keil koa kei lingi en Vatihou Saeon ka hou savsav keil vesesal en out Serusalem . Navong kei mumoni evus , lah ruain keil ka revin keil uva soutin ran taon onen .
14033016	Evus , kei mum revi ahor votut onen Iahova ka munit tirendan keil vahi sanien votut ten lahruaien ral sanien votut keil ten masmasien vaha mini . Katau suk , kei meng kat meatin vasi keil ten out Sudah iha netan min Iahova koa vi Ahi onen me-Isrel keil .
14033017	Katau en avong enek , meatin keil amules avina en hoi hou keil keke avaha netan ka asan sanien votut keil one ien , ka amumoni va min Iahova enges .
14033020	Sua keil muli , asuv houlu Manase mat , ka uva arahini vesesal en mari eim omon . Evus , natnali Amon kur vulin mai vi asuv houlu .
14036014	Hetetamen keil onen me-Sudah keil , pris keil ka meatin vasi keil amules amusil sakien tatisa keil suval meatin keil ten kantri sav keil amul amumoni , ka tisaen keil one vilelau ka vasi out . Ka Eim Votut onen Iahova koa kei varei mumoni vi votut , keil amumoni mai vilehilu en meten .
14036015	Avaseini keil amumon koanek , Iahova , Ahi onen avu one keil , lises san provet keil onen avasel kat keil veni kei enmahis meatin keil onen ka enrovattei vapurun Eim Votut onen .
14036016	Ka keil amumon karien va kat eiloheh keil onen Ahi , asesein selusien keil onen , ka aviteai karen provet keil onen . Amumoni mukok va vio . . . vurohien onen Ahi mariso va kat keil ka sakras emun vaha netan .
14036017	Sakini , Iahova san asuv houlu ten out Babilon va vavae vatal keil , isen Nebukanesa . Kei mu vinvini litetai keil ten out Sudah , ral koakeil emun aro suai en Eim Votut onen Ahi . Ahi enromahis etai meatin . Ehon keil ral min atouli keil , meahos keil ral min atou keil , koakeil amesai ka koakeil ave tahos , ka ulmatu ka tovuli keil emun , Ahi mumon keil vasi uva en hen asuv houlu Nebukanesa .
14036018	Ka Nebukanesa ral min meatin keil onen alah vuol en tounah vasi keil one : tounah keil en Eim Votut onen Iahova ral mane keil koa mul ien , ka tounah keil vasi koa mul en mari eim onen asuv houlu ral min eim keil onen hetetamen keil onen . Tounah vasi keil onen me-Sudah keil , me-Babilon keil akuri vi one suk .
14036019	Keil aling ahang kan lin Eim Votut onen Ahi , amu lin vieh koa karali taon ten out Serusalem ral min more eim keil onen asuv houlu ral min hetetamen keil onen . Tounah keil koa arlahtei , aling ahang kan lin vasi .
14036020	Me-Sudah keil vasi koa armu vinitei ka amoul amules , me-Babilon keil alah keil uva en out ose keke avoumon keil avahi slev keil one ka onen ehon one keil koa ikatau . Sakini , amules en hen me-Babilon keil rokol avong koa asuv houlu ten out Persia mai vae mulin keil ka tounah one mai vi onen .
14036021	En sakien enek , selusien koa Iahova sani min provet Seremaea mai vi anatin koa vit , “ Atan ekek hehi heite hon , meatin hetovuol houm ien hetokol sua hanumau etel ka halualim emun (70) , hemal en sua keil koa arali koteh Sabat keil ien . ”
14036022	Navong asuv houlu Saeros ten out Persia kur rohtoh en keihoen onen , Iahova mumon selusien koa sani min provet Seremaea mai vi anatin . Ahi sakin asuv houlu Saeros vasan mengkatien tai vaha en out vasi koa kei losil kati keke amutis selusien tai onen keke avahuli en meten meatin vasi keil onen koa vit ,
14036023	“ Koanek vi selusien onen Saeros , asuv houlu ten out Persia . Iahova , Ahi ten out nesa , ling kantri vasi keil ten out out netan en hek . Kei rie lat nau moumon Eim Votut onen en taon ten out Serusalem en atan ten out Sudah . Sakini , kosa , kami koa mivi meatin keil onen , mikilea mivaha ris en out Serusalem . En hisien keil onak , navis Iahova , Ahi onami , heto ven kami en ualien keil onami . ”
15003001	Me-Isrel keil uva ris en out kati one ka aling revi tounah keil one . Evus , en avati koa vi oulu (7) en sua koanek , keil vasi umai alah ruai out tas en taon ten out Serusalem .
15003002	En out enek , Sesua ( natin Sedosadak ) , pris sav keil , Serubabel ( natin Seltil ) , ka tunali sav keil emun , keil amum revi ahor ten sanien votut onen Ahi onen me-Isrel keil . Amumoni keke avanit sanien votut keil onen vaha min Ahi vasuval koa Mengkatien keil onen Mosis koa vi meatin onen Ahi viteni .
15003003	Avaseini keke ametaun meatin savsav keil koa aro en out keil aka rahit keil , me-Isrel keil amum revi ahor onen Ahi en out kati koa mul ien mulamu . Evus , en visokon ka mendilah vasi keil , umai amunit ris sanien votut keil one ien .
15003007	Me-Isrel keil asan mane one keke avahul kapenda keil ka koakeil emun aling sosorin ahat keil ten eim . Evus , keil alah ruain anien , uaen ka oel ten olip mai out tas , ka asani min me-Taer keil ka me-Saedon keil keke sip keil one avalah vati sida keil ran out Lebanon ka avasoni vaha ut en out Tsopa vasuval koa asuv houlu Saeros ten out Persia meng kati .
15003008	Navong avati oulu (7) muli va , Serubabel , Sesua , ral min pris sav keil ka koakeil emun akistal en vatiamal onen Livae , aling rendemien one keke avoum ris Eim Votut onen Iahova en out Serusalem . Sakini , arie lat meatin vasi keil koa akistal en vatiamal onen Livae koa sua one mulin hanumau tai (20) keke avalosil kat me-Isrel sav keil koa um en Eim Votut enek . Navong asak mesen tounah keil enek evus , me-Isrel keil umai alah ruai out tas ka amum rohtoh en umen hau ten Eim Votut onen Iahova .
15006014	Avat keil onen me-Isrel keil amum keih en Eim Votut onen Iahova . Ka provet Hagae ka provet Sakaraea , lusan selusien ten kataunien min meatin keil . En sakien enek , keil amum vasin Eim Votut enek musil mengkatien onen Ahi onen me-Isrel keil , ka musil selusien koa Saeros , Derias ka Ataksekses , asuv houlu keitel ten out Persia telmeng kati .
15006015	Sakini , en avong koa vi teindan elu (12) ten avati Mas , navong asuv houlu Derias losil kat kantri ten out Persia sua ahetai (6) , me-Isrel keil amum vasi Eim Votut onen Ahi .
15006016	Evus , me-Isrel keil koa umai ris ran out Babilon , keil umai alah ruai ral min pris keil ka koakeil emun akistal en vatiamal onen Livae . Keil aseh Eim Votut onen Ahi ka asan tokolkatien eni ral min sien .
15006017	Keil amuas buluk handred tai (100) , mari sipsip keil koa meahos handred elu (200) , ka sipsip handred ehat (400) ka amunit keil avi sanien votut ten masmasien min Ahi . Ka ven mari vatiamal teindan elu (12) onen me-Isrel keil amuas nani teindan elu (12) vakas motein meten Ahi keke herdemtei mun tisaen keil one .
16008001	Navong me-Isrel keil aro semau en out kati one avati oulu (7) tuai , en avong koa tai ten avati koanek , meatin keil alah ruai en taon ten out Serusalem en out ten lahruaien vesesal en meteau ten vieh koa avise en Meteau ten Vulioai . Navong alah ruai evus , avis Esra koa vi tiser tai ten Mengkatien Keil onen Mosis keke helah Tus ten Mengkatien Keil onen Mosis koa Iahova sani min me-Isrel keil ka vahuli min keil .
16008002	Sakini Esra lahi mai ven meatin keil ekek : amo keil , atou keil , ehon keil ka atouli keil emun koa akilea tounah .
16008005	Esra mai mulomal en avet tai nesa , out koa meatin keil vasi akilea avalesi . Ka navong vue tus enek , keil amea amulomal .
16008006	Evus , Esra viso keih min meatin keil enek vit , “ ! Mihemasmas Iahova , Ahi koa vi hetetamen imok ! ” Ka meatin keil akuvkuvin he vina nesa ka avit kesi avit , “ ! Anatin ! ! Anatin eli ! ” Evus , uva netan min Iahova , aretengeiril ka nae vita rokol atan .
16008008	Evus , navong Esra mul vuli Mengkatien keil onen Ahi en selusien ten Hibru , tei en pris keil ara leini min meatin keil en selusien Arameak ten out Babilon . Amumoni mukonek keke selusien teni vamai vamaluv revi min meatin keil koa akilea selusien ten Arameak .
16008009	Navong meatin keil along kilea asa koa mengkatien onen Ahi mul viteni , keil alonge tisa houlu ka amurang veni akilea keke armusiltei . Sakini , Nehemaea koa vi meatin ten kavmen , pris Esra koa vi meatin tatisien onen Ahi , ka koakeil akistal en vatiamal onen Livae koa amul avisein meatin keil aviteni avit , “ Kami , me-Isrel keil , minalongtei natisa ka minatangtei mun . Kosa vi avong votut onen Iahova , Ahi onami . ”
16008010	Evus , Nehemaea viteni min keil vit , “ Kosa , miheha ris teim sami , mihoumon ale tai . Ka mihesan tei anien ka uaen min koakeil anien ae rovinvintei . Mihoumoni hemukonek veni kosa vi avong votut onen Iahova , Ahi orer . Ven koanek , minalongtei mun natisa veni sien koa Iahova hesani min kami hesakin kami mihelomal hekeih avaseini avong keil takeih imai . ”
16008012	Sakini , meatin keil vasi uva ris teim se ka akanian revi ka amun hati uaen , ka hati anien ae tei , asani va min meatin sav keil . Me-Isrel keil alonge tahos veni , kosa , keil along kilea selusien onen Ahi koa avuli min keil .
16008013	En visokon , asuv keil ten mari vatiamal keil vasi onen me-Isrel keil , ral min pris keil ka koakeil akistal en vatiamal onen Livae , keil vasi umai ruai ven Esra , meatin tatisien onen Ahi . Keil umai ris avalong vilei selusien koa mul en Tus ten Mengkatien Keil onen Mosis .
16008014	Ka navong kei mul vuli tus koa Mosis mutisi min keil , avotini keke Iahova meng kat me-Isrel keil keke umon votevav keil ome mal en avong amumon mari ale tai en avati koa vi oulu (7) ten sua vasi .
16008015	Navong keil alonge mukok , asuv keil ral min meatin sav keil koa umai , asan selusien va min meatin keil ten out Serusalem ka meteimal sav keil avit , “ Ir rehoumon votevav keil housil Mengkatien Keil onen Mosis . Sakini , miheha en hou keil ekek ka mihelah ai keil en vatiai keil koa amukok : vati olip , vati mertal , vati maman , vati paen , vati vipi ka vatiai savsav keil koa ouai keil amul ien . ”
16008016	Sakini , meatin keil along kati ka uva arei ai keil ka alah risi umai . Evus , keil amumon votevav keil ome en out vasi keil : nesa en hoi eim one koa vi aet , vuo neim en vieh one , vuo tei en meatin keil koa amumon ome vesesal ven Eim Votut onen Ahi . Ka koakeil koa mun , amumon ome en out talahruaien vesesal en Metareh ten Vulioai vuo en out talahruaien vesesal en Metareh onen Ifriem .
16008017	Meatin keil vasi koa akistal ran hen me-Babilon keil ka umai akur ris atan kati ose , keil vasi amumon votevav keil ka aro ien . Avong Sosua , natin Nun , mulamun rohtoh en me-Isrel keil avakur atan koanek rokol avong enek , keil armusiltei mengkatien koanek . Sakini , asi keil houlu veni alei kilea esuk sise one .
16008018	Avong oulu (7) , me-Isrel aro en votevav keil ome , ka en meneai vasi , alah ruai ka Esra vuli selusien koa min keil ka en Tus ten Mengkatien Keil onen Mosis . Ka en avong koa vi outel (8) en keil , umai out tas keke avoum ekor en ale enek vasuval koa Mengkatien Keil onen Mosis viteni .
16009001	En avong koa vi hanumau tai ka ehat emun (24) ten avati oulu (7) koanek , me-Isrel keil umai ris alah ruai ka amusin en musi eisin keil , amukul en vulimeas , ka uval ran anien vatie lati min Ahi keke keil alonge tisa ven tisaen keil one ka tisaen keil koa avu one keil telamu amumoni .
16009002	Koakeil avi me-Isrel keil kati , ariti keil ran meatin sav keil ka umai ruai . Keil amulomal ka avit lat tisaen keil one ka sakien tisa keil onen avu one keil telamu .
16009003	Evus , keil vasi amulomal eris ka meatin tei avuli Mengkatien Keil onen Iahova min keil haoa etel (3) . Evus , haoa etel (3) mun , keil avit lat tisaen one keil ka uva netan min Iahova , Ahi one .  En avong enek , meatin tei keil koa akistal en vatiamal votut onen Livae arun usil tunien keil telamu ten vatiamal keil onen me-Isrel keil rokol avong keil koa amoul ien . Evus , keil amutis hatkatien one ral min Iahova keke usil kat revi mengkatien keil onen . Ka asuv keil onen meatin vasi keil ral min avat savsav keil one aling ise mul ien vatie lati keke hatkatien enek vi one .
16011001	En avong enek , asuv keil onen me-Isrel keil amundemi tahos keke avoum ris teim se keil en out Serusalem . Ka meatin sav keil amundemi tahos keke umon taet en meatin keil one koa akilea avato en out Serusalem , avoum revi taon votut onen Ahi . Sakini , aleh eis ten famle keil koa ito ien musil sakien koanek : en famle halualim (10) vasi keil onen me-Isrel keil , aleh isen famle tai . Ka koakeil arlehtei ise , keil uva amumon teim se keil en taon ka en meteimal sav .
16011002	Ka munak meatin sav maen kei sasen keke vato en out Serusalem vakataun koakeil avoum revi taon koanek , meatin sav keil avati lat isen .
18001001	En avong mulamu , meatin tai ro en out Us , isen Siop . Ka kei musil kat Ahi ka va netan mini lises . Kei vi more meatin tai koa sakien onen mutolas , mul lei kat revi kei ka enrovattei voum vatisa .
18001002	Natnali oulu (7) ka natnahin etel (3) .
18001003	Sipsip keil esen rokol taosen oulu (7000) , kamel esen rokol taosen etel (3000) , buluk esen taosen tai (1000) , ka dongki esen vi handred elim (500) . Meatin toumien onen keil emun avi houlu vis avi houlu mok . En out ist , kei varei vi meatin koa tounah onen houlu loh lin meatin savsav vasi keil .
18001004	Natnali keil , lises amul amum retai en marmari anien keil . Navong tai en keil mumon anien en teim sen , kei sisil en tunali savsav keil ka ahinali keitel . Navong akanian ka amunmun evus , uva ris teim ese . Ka rovitei tuetin , tateisav mumoni mukonetinek rokol koa oulu (7) en keil .
18001005	Ka en avong vasi koa mari anien keil one evus , Siop san selusien va ven keil keke isak motein moulien one . Evus , en visokon semau katau en mari anien one , kei mea ka sa retai en sanien min Ahi en usite one . Lises , Siop mumoni mukonek keke avato ris en meten Ahi , veni mundemi vit vahesa etai en keil mumon etai tounah koa romaltei en meten Ahi koa kei reingeingeni .
18001006	En avong tai , en out nesa , angelo keil umai avati keil en meten Ahi Asuv . Ka Temat emun mul ral min keil .
18001007	Ka Iahova visi vit , “ ? Keik , koka kave ? ” Temat vit risi mini vit , “ Naka ko , nuva ko , ka namules naretoun en out netan . ”
18001008	Ahi visi vit , “ ? Keik koles more meatin toumien onak Siop ? Meatin tovuol en out netan valong kat nau ka vatahos vasuval kei . Kei mul va netan minau ka losil kat revi kei keke romumon etai tounah vatisa . ”
18001009	Temat vit kesi mini vit , “ ? Mukave ? ? Komundemi keke Siop heles hemot minuk munak kikulat tokolkatien onom ran moulien onen ?
18001010	Lises , koring koe kei , onen keil ka tounah vasi keil onen . Korokol kat vasin tounah keil koa kei mumoni ka tirendan keil emun esen avi houlu vis avi houlu mok , avilelau en out vasi .
18001011	Ka munak kilah lat tounah keil enek rani , kosa etin , kei hesilik en metom . ”
18001012	Iahova viteni mini vit , “ Tahos . Namaen tounah vasi keil onen hel en hem . Ka konatokolteis aven . ” Evus , Temat mea va .
18001013	En avong tai , natin Siop keil amul akanian ruai en teim sen tue koa moeite .
18001014	Ka en avong enek , eiloheh tai muloh va ven Siop ka vit , “ Memul mumumon buluk keil esom amul akah atan , ka dongki keil esom emun amul akanian vesesal ven komai .
18001015	Memusil , me-Saba keil umai , amu vini vasi meatin toumien onom keil ka avenan tirendan vasi keil . Inau sesuk nalohosai keke numai navit meseni minuk . ”
18001016	Navong mul veah selus , meatin toumien tamun onen mai ka vit , “ Meatin toumien keil onom amul alei kat sipsip esom keil , ka ahil vil ka en out nesa , ka kan lin keil vasi . Inau sesuk nalohosai keke numai navit meseni minuk . ”
18001017	Kei mun roselus vasitei mau , meatin toumien tateisav mai ka vit , “ Meatin tahenaien keil ten out Kaldea ariti vas keil en vangite etel ka amuloh ven komai . Asal vini meatin keil toumien onom en naef one , ka alah vasi kamel keil esom . Inau sesuk nalohosai keke numai navit meseni minuk . ”
18001018	Kei mun roselus vasitei mau , meatin toumien tateisav tamun mai ka vit , “ Natmali keil ka natmahin keil amul akanian ruai en teim sen natmali koa moeite .
18001019	Memusil , mari eang koa kileles ka en out volvol , mai muh lin eim va netan , mutakat vasi keil umatmat . Inau sesuk nalohosai keke numai navit meseni minuk . ”
18001020	Navong Siop long tounah vasi keil enek , longe tisa houlu . Sakini rali vas eisin omon , reh kokoteh hilin en vatin , retengeiril vita netan ka san houhouen min Ahi .
18001021	Kei vit , “ Navong avasi inau , navi heite hon , ka navong nimat , nihi heite hon emun . Iahova san tounah vasi minau , ka kosa , kei kulat risi . Nihati lat isen Iahova . ”
18001022	Avaseini tounah vasi tisa kistal en Siop , kei romumontei tisaen vuo vahiteni keke Ahi mumoni romaltei mini .
18002001	En avong tai , en out nesa , angelo keil umai ris avati keil en meten Iahova , ka Temat emun ro ral min keil .
18002002	Ka Iahova visi vit , “ ? Keik , koka kave ? ” Temat vit kesi mini vit , “ Naka ko , nuva ko , ka namules naretoun en out netan . ”
18002003	Iahova visi vit , “ ? Keik koles more meatin toumien onak Siop ? Meatin tovuol en out netan valong kat nau ka vatahos vasuval kei . Kei mul va netan minau ka losil kat revi kei keke romumon etai tounah vatisa . Keik kovis nau mamaenuk kovapurun heisav eni enges , ka avaseini , Siop mules musil kat sakien koa mutolas en metok . ”
18002004	Temat vit kesi vit , “ Meatin tai kilea vasa lat tounah vasi onen keke vasakini vamoul .
18002005	Ka munak kisasa kovapurun aven , nakilea keke kosasek , kei hesilik varei en metom . ”
18002006	Sakini Iahova viteni min Temat vit , “ Tahos , namaeni hel en hem , ka konouasteis kei namat . ”
18002007	Evus , Temat va ran Iahova ka mumon memari manu keil akikistal ka vasi aven Siop , vatin vita rokol tinealen keilu tanetan .
18002008	Sakini Siop va , ka rondan en vuli meas en out amunit tahul ien . Kur soke tounah tai koa kan ka mukal vahas manu keil onen eni .
18002009	Ahin onen mai ka viteni mini vit , “ ? Keik komules kovuli kat mormore sakien keil onom enges veah ? Tahos imok kisili Ahi ka kimat . ”
18002010	Siop vit kesi mini vit , “ ! Keik komul koselus suval ahin koa vi vau ! ? Mukave ? ? Ir koa rokur kat tounah koa tahos en hen Ahi , rerherkurtei tounah koa tisa emun ? ” Ka avaseini keke mahien onen Siop mariso , roviten etai tounah vatisa vaha kat Ahi .
18002011	Navong longlongien usil mahien onen Siop ka vasi out , time etel telraengoni . Iseatel vi Elivas ten out Teman , Bildat ten out Suah , ka Sofar ten out Namah . Navong telraengoni , telmai en rendemien keke telvaha telvasan enmahisien oneatel mini ka telvakatauni en selusien .
18002012	Navong telmul semau soutin , telles Siop ka tellei rasi . Navong esuk telmai vesesal ka tellei kilea , tellonge tisa houlu ven tueatel . Sakini telmurang keih , telrali vas eisin omeatel , ka telrivin vuli meas vina en mesaiuai ka en vatiatel .
18002013	Telva telro sili rokol avong oulu (7) teni . Telrova rantei ka telro raeng enges veni telles mahien koa Siop mul kuri mariso ramat .
18003001	Navong aro mukonek avong oulu (7) evus , Siop selus esuk ka rin kat avong avasi eni .
18003002	Siop vit ,
18003003	“ ! Ahi eli , kisesenda en vongien koa avange kat nau eni , ka kisesenda mun en avong koa avasi nau eni !
18003004	Ahi eli , avong koanek , kihiles meneai teni hemai hehi vongien . Konandem kattei mun avong enek . Konoumontei mun meneai natitin eni .
18003005	Kumoni hehi avong ten malikelik ka mankoli teni hemai hematetel emok . Kiov koe meteiai teni en mahmah keil .
18003006	Kikulat vongien enek hemea ran sua teni , ka konamaentei anahuli ris .
18003007	Kumon vongien enek hehi lumalum , isien onen tivava hau hetovuol eni .
18003008	Koakeil akur eimas koa keih keke akilea avasakin mari mesau ten huinev ten atas koa avise en Levaetan vamah , kihiteni min keil isesenda en avong enek .
18003009	Hitu ten menauilan , kihuli kati natitintei , konamaentei vongien enek namai nahi meneai .
18003010	Kisesenda en vongien enek veni kei maeni avasi inau eni , ka maeni nakur moulien keke nakilea makur mahien ka malonge vatisa .
18003011	Tahos imok vahit mamat en vangen mama onak , vuo mamat en hati avong enges varei avasi nau .
18003012	? Vensa mama onak ling nau en urilin ? ? Vensa san susu minau ?
18003013	Vahit mamat tuai en avong enek , kosa , maseh revi ka marlongtei mun mahien .
18003025	Tounah vasi nametauni , umai asut nau , asas namundemko eni , mai kistal vi anatin .
18003026	Narkurtei tomat , rendemien onak mul konakon , nasakras maseh veni mahien onak sakras vavus . ”
18004001	Evus , Elivas ten out Teman mea ka viteni min Siop vit ,
18004002	“ ? Munak niselus minuk , kivuroh ? Veni nasakras emun mato raeng .
18004003	Keik kovisein meatin keil houlu ka kosan keihoen min koakeil he memerau .
18004004	Navong meatin tai mot vuo aven memerau vuo aven litu , selusien onom katauni , ka kei mulomal eris .
18004005	Ka kosa , vi avong onom komul en mahien , ka keik korvinvintei kovahisu vatali .
18004006	Munak hehi anatin keke keik kuva netan min Ahi ka moulien onom mutolas en meten , hesakin desien onom hel ka demkoen hetovuol enuk .
18004007	Kosa , kindem usili . ? Meatin koa sakien onen mutolas kilea vakur matien koa tisa ? ! Vuo !
18004008	Inau nales koanik : meatin koa kil atan ten tisaen ka luh utiai keil tasakkalkalien ien , kosa keil akur hei sakkalkalien ka hei tisaen .
18004009	Suval angu tai , Ahi mu lin keil en vurohien onen .
18005017	Ka sien hel en meatin koa Ahi ralimal eni . Sakini , konavurohtei navong kei sel katuk . ”
18006001	Siop vit kesi min Elivas vit ,
18006002	“ Vahit avaling mahien keil onak ka sakvisien keil emun onak vaha en sikel tai ,
18006003	keil akilea avameas valin veien vasi keil ten atas , sakini konasiltei keke naselus vau ekek .
18006024	Tahos , kihiseinau . Kihit lati minau asa namumoni tisa . Inau nito raeng ka nilonguk kiselus .
18006025	Selusien ten anatinien , keihoen mul ien , ka selusien keil onom vi heisav enges .
18006026	? Keik komundemi kovit kitalimal en selusien onak ? ? Vensa kolong ras selusien onen meatin koa desien onen mot ?
18006030	? Komundemi kovit namul naluvos ? ? Komundemi kovit nasakras malei kilea avong takeih keil ? ”
18018001	Evus , Bildat ten out Suah selus min Siop vit ,
18018002	“ Meatin keil asuvaluk asakras avato raeng . Munak kovahatuk ka kovataeng , mekilea mevaselus minuk .
18018005	Meatin keil amum tisa , asuval kandel koa uh vini , koa ahang teni hermukantei mun .
18018012	Mulamu , tounah one houlu , ka kosa , amai kat keil . Mahien keil aro vesesal ven keil lises .
18018013	Mesaien tatisaso tai ka vasi ave , mul sakin husi keil en he ka ale one mul mukut .
18018018	Koakeil amum tisa , isila lat keil imea ran meneai , iha en mankoli . Imea ran out ten moulien , iha en out ten matien .
18018021	Koanek vi keite ten moulien onen meatin keil amumon sakien tatisa , keite onen koakeil arkileatei Ahi . ”
18019001	Evus , Siop vit kesi mini vit ,
18019002	“ Vensa komul veah komumoni nales menehang en selusien keil onom ?
18019003	Tuetin koselus tisa va kat nau . ? Kormemoutei en sakien koa komul kopurunau eni ?
18019021	! Tuak onak eli keil , emihemahis nau li ! Veni hen Ahi mul keih kat nau .
18019022	? Vensa mimul misak purunau suval koa Ahi mul mumoni minau ? ? Narlongtei veah mahien vavinvin en avek ? ”
18020001	Evus , Sofar ten out Namah selus min Siop vit ,
18020002	“ ! Siop , kosakin tinok vepeng vareis ! Nirto raengtei mun . Kosa , nihit kes selusien onom .
18020004	Kokilea revi keke en avong keil mulamu , navong meatin keil amul rohtoh en out netan ,
18020005	meatin keil avou lat tisaen ten avong tamures , ka sien onen koakeil amum tisa hevus hatte tas .
18020027	Tounah vasi en out nesa avothot en tisaen one , ka meatin keil ten out netan vitehiten anatinien va kat keil .
18020028	Suval mari oai , vurohien onen Ahi hetavis vasi tounah keil one heha .
18020029	Koanek hekikistal en meatin keil amum tisa , koanek keite ten moulien one koa Ahi vat kati ven keil . ”
18021001	Evus , Siop vit kesi min keitel vit ,
18021002	“ Mithelong revi asa mahiteni . Munak emivat mivoumon nau malonge vatahos , mithesan ralingomitel enges .
18021005	! Mithelele ka mithelesnau ! ! Hesakin mitheti manin ka emitel hevon !
18021006	Navong namundem usil tounah koa sut nau , alok maleilei ka namundemko houlu .
18021007	? Vensa varei meatin keil tatisa aro tahos ? ? Vensa amatu ka ales amas en moulien one ?
18021013	Keil arokol keite ten moulien one en tomat , ka umat en merauen .
18021014	Meatin tisa keil aviteni min Ahi avit , ' ! Kiling komai mehel sasomai enges ! Emairovattei mevailea sise keil onom .
18021015	? Isei Ahi keke meheha netan veni ? ? Huhulien sa mehekuri munak mehis mini ? '
18021017	? Nengeis roles Ahi muh vini laet ten moulien onen meatin keil koa amukonek ? ? Nengeis avisu en avong takeih ? ? Nengeis Ahi vuroh kat keil ka san mahien min keil ? ! Vuo , rolestei varei !
18021023	Meatin tai , en moulien vasi onen , mul les amas ka tomat .
18021024	Kei longe tahos rokol avong mat .
18021025	Meatin tamun , sien tovuol varei en kei . En avong vasi onen , kei mul les mahien rokol matien .
18021026	Keite ten moulien onealu vatte tas . Lumat , arihin keilu , ka oul kan vasi teiai onealu .
18021034	? Ka kamitel , mitvit mitvoumon nau malonge vatahos en selusien keil koa vi heisavos ? ! Vuo ! ! Selusien vasi koa mitsani minau vi luvosien ! ”
18022001	Elivas ten out Teman selus eris min Siop vit ,
18022002	“ ? Meatin tai kilea vasuvasuv en umen onen Ahi ? ? Meteisauen onen meatin etai kilea vakatauni ?
18022004	? Mukave , Ahi mul ralimal enuk ven kovouhou mini ? ? Vensa mul san mahien minuk ?
18022005	Ahi mul mumoni minuk veni tisaen onom keil houlu vareis , ven sakkalkalien vasi keil onom .
18022010	Sakini eitapolis keil houlu amul rahituk , anni vul katuk ka metauen vilelau enuk .
18022011	Mankoli mul koe out koa koro ien , kosakras kovalele . Mari oai mutaluh koe keik . ”
18023001	Siop vit kesi min keitel vit ,
18023002	“ Mukos asa miviteni , niles niselus kutut kat Ahi hekeih , nasakras mahuli kat mahisien onak .
18023003	Hit eli varei mailea out mahotin Ahi ien keke mailea maha en out kei ro ien .
18023004	Vamukonek , mahitehit lin tounah keil en usite onak mini , ka mahit kilea anatinien ten selusien keil onak mini .
18023005	Ekvati mailea asa hehiteni , ka kei hehit kesi minau hemukave .
18023006	? Mukave , Ahi hesa vasi keihoen onen heha kat nau ? Vuo , helong nau navong niselus .
18023007	En meten Ahi , meatin koa mutolas kilea vaselus retavoai vatal mini . Kei hehitehiteni keke inau narmumon etai tounah vatisa keke meatin keil avalong kilea .
18027002	Avaseini kei romumontei vamal minau ka mumon moulien onak tisa , naviteni li anatin en Ahi ten Keihoen koa moul keke
18027003	ongok sakras vahiten luvosien . Navong namul veah naleh eang koa Ahi sani minau , nirviten etai tounah tatisa .
18027004	
18027005	Hetokol avong nimat , nihit lati keke narmumon etai tounah vatisa , nasakras mahiteni keke selusien onamitel koa va kat nau vi anatin .
18027006	Namulomal keih en selusien onak keke moulien onak mal . Rendemien onak muto navong namundem usil avong keil onak . ”
18030020	“ Ahi , naviso vat minuk , ka korvit kestei nau varei . Navong navis , kolong sesein nau .
18030021	Komumoni minau tisa vilehil vareis , kosak purunau ral min keihoen onom .
18030022	Suval mari angu tai , kovou lat nau vina nesa ka kokulul enau .
18030023	Nakilea komul kokur nau maha en matien onak , keite onen meatin vasi keil . ”
18038001	Evus , Iahova selus min Siop ka en angu tai vit ,
18038002	“ ? Koa keik sei , komul kovis rendemien keil onak ral min selusien koa vi heite hon koa meteisauen tovuol ien ?
18038003	! Lomal , munak kovit kovi meahos ! Kihit kes selusien koa mahisuk eni .
18038004	? Komul kave navong namumon out netan ? Munak kokilea revi en tounah vasi , kihit usili minau .
18038005	? Isei ling kat keite keilu teni ? ? Isei kilea taveah teni ? ? Keik kokilea ?
18038006	? Asa vuli kat vatiseng koa vuli kat out netan ? ? Isei ling kat vati ahat ten out netan ?
18038007	En avong enek , hitu keil ten menauilan amusau ruai , ka angelo vasi keil ten out nesa amakul en sien .
18038008	? Isei mumon vati vieh val koe atas navong mue rohtoh ran anev ten atan ?
18038009	Inau nakav koe atas en mahmah ka nasakin mankoli mul koe .
18038010	Inau naling hakot en atas keke sakras vahina vapurun atan .
18038011	Inau naviteni mini navit , ' ! Keik kitokol oute ka kosakras kovali ! Tahe takeih keil onom hemavul hehati heles en out enek . '
18038012	? Siop , en moulien onom , keik komeng kat etai avong vamai valan ?
18038013	? Keik koviteni min meteiai vatitin vaka vasi out netan keke vasil luvat koakeil asak kalkali ran out aro suai ien ?
18038019	? Keik kokilea out meneai ka en vuo mankoli kistal en out kave ?
18038020	? Keik kokilea kovatie min keilu sise onealu mul kave ? ? Vuo kovasila keilu luvaha ris en vulealu ?
18038021	? Keik kokilea kovoumoni ? ! Vuo , kosakras ! Veni arvasuktei veah ka sua onom keil rovinvintei .
18038034	? Keik kokilea kovamakul vahina min mahmah keil ka kovasakin ous vakasuk ?
18038035	? Keik kokilea kovasakin ahil vahil , ka kei val vatosin mengkatien onom ?
18038036	? Isei san meteisauen onen min etai meatin , vuo sakin rendemien onen vaileili ?
18038037	? Isei vi metaluv vavinvin vahuli mahmah keil ? ? Isei kilea vatah lin ous vous
18038038	vasakin vuli meas vamai out vatas , ka nehi atan keil ipilit kat keil ? ”
18040001	Evus Iahova vit risi min Siop vit ,
18040002	“ Siop , kovit Ahi ten Keihoen mum romaltei . ! Keik koselus va kat nau , kihit kes selusien onak !
18040003	Evus Siop vit kesi min Iahova vit ,
18040004	“ Iahova , naselus vau eli vareis . ? Nihit kes asa ? Inau nirviten etai mun tounah .
18040005	Inau naviten tounah houlu tuai keke marvitentei . ”
18040006	Iahova selus min Siop eris kistal en angu vit ,
18040007	“ ! Lomal , munak kovit kovi meahos ! Kihit kes selusien koa mahisi minuk .
18040008	? Keik komul kovatie lati keke inau namum romaltei ? ? Keik koselus va kat nau kovit kovoumonuk kovamal ?
18040009	? Keihoen onom suval keihoen onak ? ? Rem kilea vamakul vasuval voulul vasuval rek ?
18040010	Munak hemukonek , kilomal en houhouen onom ka tuvutien onom . Kisin en hetetamenien ka muohien onom .
18040011	Kiles koakeil avut keil , kumon vurohien onom heha kat keil ka kumon rendemien one heha netan .
18040012	Anatin , kiles keil ka kisakin keil iha netan . Kihe lin koakeil amum tisa en out amulomal ien .
18040013	Kitahin keil vasi en atan . Kipar kat keil en out ten matien .
18040014	Munak kokilea kovoumon tounah keil enek , inau varei nilamu nimasmasuk , ka nihiteni keke keik kokilea kovoutut keik sasom . ”
18042001	Evus , Siop vit kesi min Iahova vit ,
18042002	“ Iahova , nakilea keke keik kokeih vis kokeih imok . Kokilea kovoumon vasi tounah koa emvati .
18042003	Kovis nau nakeih kat meteisauen onom mukave , navong inau meteisauen onak tovuol . Naselus en tounah keil narkileatei , en marmari tounah koa nasakras mailea eni .
18042004	Koviteni minau nitaengonuk navong koselus , ka nisak visi nihit kes selusien keil onom .
18042005	Mulamu , nalong kilea keik ka en asas koa naraengon meatin sav keil aviteni minau , ka kosa , nalei kilea keik esuk en metok varei .
18042006	Sakini namemou en tounah keil naviteni . Nikur ris selusien onak , ka nikul en vuli meas vatie lati keke nalonge tisa houlu ven asa namumoni . ”
18042007	Navong Iahova selus min Siop evus , kei viteni min Elivas ten out Teman vit , “ Tinok katuk ral time keilu onom , veni korselus entei anatinien enau vasuval more eiloheh onak , Siop , mumoni .
18042008	Kosa , mihekur buluk oulu (7) ka sipsip oulu (7) heha ven Siop , ka mihesan keil hesuval sanien tai minau ven kami . Siop hehis ven kami ka inau nihit kes hisien onen ka nirpuruntei kami hesuval koa kami mevahinati . Kami merselus entei anatinien enau vasuval kei mumoni . ”
18042009	Elivas , Bildat , ka Sofar telmumon asa koa Iahova viteni min keitel telvoumoni . Ka Iahova raengon hisien onen Siop .
18042010	Navong Siop vis ven time keitel , Iahova rokol kat ris Siop en tounah keil onen ka ling kati hatte elu eris en tounah keil kei lahi mulamu .
18042011	Tunali Siop vasi keil , ka ahinali keil emun , ral min time sav keil onen umai asao eni . Keil amumon mari anien ral mini en teim sen . Asan enmahisien one mini ka akatauni ven mahien vasi keil Iahova sani mini . Tetai en keil san hati mane ka ring koa vi gol mini .
18042012	Iahova rokol kat avong ekor onen Siop mulin avong kei rokol kati mulamu . Siop , sipsip esen keil vi taosen teindan ehat (14,000) , kamel keil vi taosen ahetai (6,000) , buluk keil vi taosen elu (2,000) , ka dongki keil esen vi taosen tai (1,000) .
18042013	Natnali keil oulu (7) ka natnahin keil etel (3) .
18042014	Natnahin koa moeite vise en Semaemah . Koa elu eni vise en Kesiah . Ka koa tasite en keitel vise en Keren-Hapuk .
18042015	En out vasi en out netan , ahin keil atovuol koa avales keil avatahos imok vasuval natnahin Siop keitel . Ka tata oneatel sani min keil atan ka tirendan keil suval koa sani min tueatel keil .
18042016	Siop moul handred tai ka hanumau elu (140) eris . Ro taveah keke les havinali ka havinahin keil ral min titae keil emun .
18042017	Navong Siop matu vis matu revi mok , emat esuk .
19001001	Sien hel en koakeil : asesein rendemien koa meatin tatisa keil amul asani ; armusiltei sakien onen meatin tisa keil , vuo arkapiltei vatal koakeil amumon tohtohien en tounah keil onen Ahi .
19001002	Vuo , keil avotin sien navong along kat mengkatien onen Ahi , meneai ka vongien , amurendemi .
19001003	Keil asuval vatiai koa mul en vali oai , son heite mal en avong teni , ka oute sakras varei vakou . Tounah vasi koa amumoni tahos imok .
19001004	Ka meatin tatisa keil armuktei nek . Keil asuval sume uit koa eang mul muh lini .
19001005	Sakini , Ahi hesan mahien min meatin tatisa keil , irtotei hetal koakeil ualien one tahos .
19001006	Ven koakeil ualien one tahos , Ahi helosil kat keil ka hekur koe keil . Ka koakeil ualien one tisa , amul en sise ten matien .
19005001	O Iahova , kisan ralingom en selusien onak , ka kitaengon mahien onak .
19005002	Ahi ka Asuv Houlu onak , kilong tangien onak ven kovakataun inau . Namul nasan hisien keil onak minuk ;
19005003	en visokon , kolongen rek . Navong meteiai kistal , namul napeahik , ka nakilea keke kisan heite minau .
19005004	Keik korvitei Ahi koa kovasik ven sakien keil tatisa , kormaentei meatin tatisa keil avamai venuk .
19005005	Tovuti keil asakras avalomal en metom . Kolele tisa en koakeil koa ualien one romaltei .
19005006	Ku rasil lin koakeil amul amumon liluvosien . Ahi Asuv , tinom katiat varei ven koakeil ten rea ka vati luvosien keil .
19005007	Ka ven more envatien onom , nakilea maha en teim som . En Eim Votut onom , navati lat isom , naretengeiril minuk ven koa navouhou enuk .
19005008	Ahi Asuv , meatin houlu mete tisa enau . Kilamu enau en sise ten maluen , kitie sise koa emvati mausili .
19005009	Koakeil mete tisa enau , tine vil en rendemien tou rasil lin tounah ien ; nasakras maling desien onak val en selusien one . Selusien one suval ahoung , koa leh rendemien onen meatin ka mu vini .
19005010	Ahi ten out nesa , hesan mahien min keil . Tounah tatisa koa avit avoumoni min meatin sav , hehiles hemai ris en keil . Kisila keil iha ranuk ven tisaen keil koa amumoni va katuk , ka ven amul amumon rea ral minuk .
19005011	Ka koakeil aro suai enuk en avong takeih , isi keil ; ka lises , isau masmasuk . Kisak ven koakeil evatuk keke meatin tatisa keil anapuruntei keil , hesakini ihat lat isom .
19005012	Ahi Asuv , tokolkatien onom hel en koakeil ualien one tahos ; koring koe keil ral envatien onom suval ousiel koa asuv lingi mul koe rea .
19006001	Ahi Asuv , konavuroh kattei inau , konaseltei natal minau . Konatin kattei inau , konasantei mahien minau .
19006002	Ahi Asuv , kikur enmahisien enau ven avek memerau . Kisan keihoen minau ven nasakras moumon etai tounah .
19006003	Demvoen houlu en tinok . ? Ahi Asuv , nengeis kisan heite ten hisien onak , nengeis ?
19006004	Konalei vinitei inau , Ahi Asuv ; kikataunau veni enmahisien onom mariso .
19006005	Meatin hesakras varendem katuk navong hemat . ? Isei kilea vamasmasuk navong mul tuai en avul ?
19006006	Namurang vini inau ; en vongien vasi , simetok mul kas oulung mak , sakini memer vasi .
19006007	Nasakras maleilei vatahos veni metok mutetev ; namurang houlu veni meatin tatisa keil amul apurunau .
19006008	Alva soutin ranau , kami keke mimumon tisaen houlu , veni Ahi Asuv raengon tangien onak .
19006009	Kei long nau navong namis kai ven kataunien onen ; ka kei hesan heite ten hisien onak .
19006010	Meatin keil koa amul apurunau , Ahi hehile lat keil , hesakini , keil imemou vini keil , imetau ka ilohosai ranau .
19008001	! Ahi Asuv onomai , hetetamenien onom ka vasi out netan ! Keihoen onom en out nesa ,
19008002	titiali keil ka tivava emun keil amusau usili . Keik koro en out tetahos ran koakeil ouvae ral minuk ; Koring koe koakeil avit avapurunuk .
19008003	Navong nales teilang koa komumoni , naseipat nales more avati ka hitu keil koa kolingi en vule ,
19008004	narendem usil meatin enges ten out netan . ? Vensa komundem keil ? ? Komul kolei kat keil vensa ?
19008005	Keik komumon meatin keil amulin tounah sav keil , kosan keihoen , muohien ka houhouen min keil . Keikos Ahi , kovi hetamen en keil .
19008006	Koling tounah vasi keil koa komumoni en hen meatin keil ; korie lat keil avi hetetamen mulin tounah vasi ten out netan :
19008007	sipsip ka buluk ka tirendan vasi keil koa amual ;
19008008	aman keil koa amuka en teilang , ka mesau keil ka tounah vasi keil emun ten atas .
19008009	! Ahi Asuv onomai , hetetamenien onom ka vasi out netan !
19009001	Ahi Asuv , nimasmasuk eli en moulien onak ; Nihitehiten mormore tounah keil koa komumoni .
19009002	Nisau hetal min sien venuk ; nisau masmasuk , Ahi ten keihoen .
19009003	Navong kokistal , koakeil amumon rea ral minau alohosai ; aretavel , umot , ka umat .
19009004	Navong kolei revi usite onak , rendemien onom mal ka vi anatin . Kolonge usite onak mal ka komumoni tahos minau .
19009005	Kosan mahien min koakeil amusil ahi sav , komu rasilin meatin tatisa keil . Meatin etai hermundem kattei mun keil .
19009006	Koakeil amumon rea ral minau , ivupuol , komuas meteimal keil one vi atan . Ka meatin keil ehevongbongen moulien one .
19009007	Ka Ahi , kei vi Asuv Houlu ten lises ; kei rondan en avet ral keihoen onen voumon kot en meatin keil .
19009008	Kei losil kat out netan ral min maluen ; lei revi usite onen meatin keil ten kantri vasi keil ral min rendemien koa mal .
19009009	Ahi Asuv sak ven koakeil meatin sav amumoni keih en keil , kei lei kat revi keil en avong takeih .
19009010	Ahi Asuv , koakeil akileak , indesinuk , kosakras kovalokovein keil navong umai venuk .
19009011	Rehesau masmas Ahi koa rondan en Hou Saeon . Rehehitehiteni en out vasi en out netan asa kei mumoni .
19009012	Ahi mundem kat koakeil akur mahien , enrovobongentei tangien one . Koakeil amum tisa en onen keil , Ahi sak kesi min keil .
19009013	! Ahi Asuv , emhemahis li nau ! Kilei kilea mahien onak koa meatin keil mete tisa enau amumoni minau . Kikulatnau ran matien , Asuv onak ,
19009014	hesakini nakilea malomal en meten meatin keil ten out Serusalem , ka nihiteni min keil tounah vasi koa sakini namasmasuk . Nasinau houlu veni kokur koe moulien onak .
19009015	Meatin keil koa areingeinguk umot en avul koa akili onen meatin sav vamot vaha ien ; ka ai tetapolis koa alingi , rapus lat keil eris .
19009016	Ahi Asuv , vothot en kei sasen ka mul lei revi usite onen meatin keil . Ka asa koa meatin tatisa amumoni mai kat ris keil .
19009017	Matien vi keite onen meatin keil amum tisa , ka onen koakeil asesein Ahi .
19009018	Kosa , alei sesein livere keil , ka hermuktei nek en avong vasi ; keitinesek , koakeil tounah tovuol desien one mai vi heisavos , ka irtotei hemukonek lises .
19009019	! Ahi Asuv , amai ! ! Konamaentei meatin etai nandem heisav enuk ! Kilah ruain koakeil amusil ahi sav imai venuk ka kisan mahien min keil .
19009020	Ahi , kumon keil imetaunuk , kisakin keil ilea keke avi meatin enges ten out netan , asakras aval vataveah .
19011001	
19011002	
19011003	
19011004	
19011005	Iahova lei revin koakeil amal , ka tin kat koakeil akalkali koa avi uti tituen .
19011006	
19011007	
19015001	? Ahi Asuv , isei heha neim en Eim Votut onom ? ? Isei heha netan minuk en Hou Saeon koa vi votut ?
19015002	Vati meatin koa long kat Ahi en tounah vasi , koa mumon sakien koa tahos . Selusien onen vi anatin ka mal ,
19015003	romumontei hitehit usilien vaha kat meatin sav keil . Meatin enek romumtei vatisa min tunali keil ; Rosel kututtei min meatin sav .
19015004	Kei enrovattei koakeil Ahi seseini ; ka vouhou min koakeil along kat ren Ahi . Lises , meatin enek mumon asa koa vat kati , heisavos munak tounah etai hemai eni .
19015005	Kei maen mane min meatin sav keil ka rokurtei tesao eni . Ka enrovattei vakur mane en sise koa valuvos meatin koa romumontei tounah vatisa .  Vati meatin koa mumon sakien koa mukonek , lises , moulien onen helomal hekeih .
19016001	Ahi Asuv , kikur koe nau , namundesinuk konamaentei tounah tisa nasut nau .
19016002	Naviteni minuk keke , “ Keik kovi Asuv onak . Tounah vasi tetahos onak ka venuk . ”
19016003	Meatin keil onen Ahi avi votut ka amoreite mok , ekvati mok nito hetal min keil .
19016004	Ka koakeil amusil ahi sav keil aleh mahien mai en keil . Navong keil iha netan min ahi one , nirkapiltei hetal keil ; ka nirlah ruai tei hetal min keil navong akur sanien keil one .
19016005	Ahi Asuv , kosa moulien onak mules en hem ; en avong keil koa hemai , namundesinuk kisan tounah natamureini .
19016006	Ahi , keik kotahos komulin atan vou tounah sav keil ten out netan koa nakur kati . Inau ikur kat keik enges .
19016007	Ahi Asuv , namasmasuk ven korie minau asa numoni . Ka , en vongien emun , sise koa mal maluv enau .
19016008	Ahi Asuv , lises nalinguk mulamun enau ; ven koan koro vesesal , tounah tovuol vasak kululnau .
19016009	Sakini , nasinau mok , tinok vilelau en sien , ka metauen tovuol enau ,
19016010	veni kokur koe nau ran keihoen ten matien . Lises namum vasi umen koa kosani minau , sakini , konaseseintei nau nihas en out ten matien .
19016011	Kitie minau sise koa ten moulien . Nalonge tahos imok ven koro ral minau ; vesesal venuk , sien mul lises .
19018001	
19018027	Ahi , koakeil rendemien one mul netan , keik komutut keil ; ka koakeil akur rendemien ten hetetamenien , keik komumon keil uva netan .
19019001	Hitu keil en out nesa amul arie lat muohien onen Ahi , ka teilang emun mul vothot en tounah koa kei mumoni .
19019002	Navong meteiai mea roha , mul eris vit usil keihoen onen Ahi va vio . . . mea ris out mulan ; ka avati emun mules vitehiten ileilien onen Ahi Asuv va vio . . . mea ris .
19019003	Koakeil enek arselustei , ka rea tovuol rovataengoni en keil ;
19019004	ka mukos , longlongien keil one usil Ahi ka rahit out vasi ; meatin vasi keil ten out netan akuri . Meteai en out nesa , Ahi lingi en ven .
19019005	En visokon vasi , mea ral min sien ; kei suval meatin koa tin si ka sak mese ven lohlohien tai .
19019006	Mea en usite ten teilang ka muloh va en usite sav . Kei sakin out vasi mutin , tounah tovuol vato suai eni .
19019007	Mengkatien onen Ahi Asuv tahos imok ; sak revi tiner . Hatkatien onen , rokilea rovaling desien orer eni ; ka mul san meteisauen min koakeil one tovuol .
19019008	Mengkatien keil onen Iahova mal vasi , ka koakeil along kati , isi keil . Ren Ahi , rolonge rolong kilea , ka san ileilien minir vasi .
19019009	Kei mal keke rorie lat houhouen orer min Ahi , rehoumoni lisenges . Mengkatien keil koa sani minir avi anatin ; keil amal vasi .
19019010	Keil atahos imok loh lin tounah vasi keil ten out netan ; kasien teni mulin tounah keil taanian .
19019011	Keil aviseinau , eisisil onom , en sakien keil koa tahos . Ka koakeil amum usili , akur uite koa tahos imok .
19019012	Heisavos koanek anatin , komai mesakras mevalei vasin tisaen keil onomai . Sakini , Ahi Asuv , munak namumon tounah tisa tai nareingeingeni , kilah lati li ranau .
19019013	Ka tisaen keil koa namundem maenis namumoni , kiting koe inau li nanamottei mun eni . Konamaentei tisaen keil enek analamunau en sise koa romaltei . Hesakini , moulien onak kilea vatolas , ka nimaluv ran keihoen ten tisaen .
19019014	Ahi Asuv , komutut inau ka nakilea nito suai enuk . Ekvati mok keke selusien keil onak ka rendemien vasi keil onak , hemal en rendemien onom .
19023001	Ahi Asuv , kei mul losil kat inau suval meatin koa losil kat sipsip sen keil . Tounah vasi koa vakataun moulien onak , kei sani minau .
19023002	Kei kur nau nuva en uteral koa oumunai tahos mul ien , ka mulamunau nuva en out koa oai mekaikai ka mandil .
19023003	Kei san keihoen hau minau ka mulamunau en sise koa mal , suval koa kei vat kati .
19023004	Heisavos munak niha en mari mankoli , nirmetautei , ven keik , Ahi Asuv , komusil inau . Kolele kokoe venau ka koring koe nau .
19023005	Komumon mari anien tai venau en out koa koakeil mete tisa enau akilea avales inau . Kosan more amaien minau suval koa navi mari meatin tai , ka kovus anien vilelau en pelet koa kosani minau .
19023006	Nakilea keke tahosien ka more envatien onom housil katnau en avong vasi , ka nito en teim som lisenges .
19024001	Out netan ka tounah vasi keil koa amul ien avi onen Ahi ; koakeil amoul ien , keil avi onen .
19024002	Kei ling kat atan nesa en huinev ten atas ; vatte ten out netan , mumoni en anev ten atas .
19024003	! Anatin ! ! Ahi Asuv vi Ahi ten keihoen ! ? Sakini isei kilea vahina en Vatihou Saeon onen Ahi Asuv ? ? Isei kilea vaha en Eim Votut onen en out enek ?
19024004	Koakeil enges sakien ka rendemien one mutolas . Koakeil armusiltei ahi sav ka amusil hatkatien onen lises .
19024005	Koakeil enek , Ahi hetokol kat keil ka houtut keil . En meten koakeil alele tisa en keil , hehitehiteni hehit keil amutolas .
19024006	Vati meatin keil amukonek umai ven Ahi . Akilea avamai en meten Ahi onen Siekob .
19024007	! Sehen metareh ! Voiteh ten Eim Votut hetah , veni Asuv Houlu ten muohien hemai neim .
19024008	? Isei vi Asuv Houlu ten muohien ? Kei vi Ahi koa kur hetetamenien ka keihoen , koa marite mok en mari rea keil .
19024009	! Les visi ! Asuv Houlu ten muohien mul mai . ! Sehen mari metareh ten taon veni ! ! Voiteh ten Eim Votut hetah !
19024010	? Isei vi Asuv Houlu ten muohien ? Iahova , Asuv Houlu ten out nesa . ! Kei vi Asuv Houlu ten muohien !
19027001	Ahi Asuv , kei vi meneai minau ka mutut nau . Sakini , narmetautei en meatin sav tai . Kei kur koe nau en tounah koa vasut nau . ? Sakini , mametaunsa ?
19027002	Navong meatin tisa keil umai avit avouas nau ka asak visi mamat ; Ahi hesakin nau nilikat keil , ka keil ilohosai ka isavoi , keil imotmot varei en sise .
19027003	Mukos vangi meatin tavaeen umai aka rahit nau , tinok romaleileitei . Munak koakeil alele tisa enau amea avit avahu vatal minau , desien onak en Ahi hermottei .
19027004	Tounah tai , navis Ahi veni ; keinges ekvati . Ekvatimok nitos en Eim Votut onen lises en moulien onak . En out enek , metok hel en Ahi onak , en more nan lises , ka nihisi ven kataunien onen .
19027005	En avong takeih , inau nito ni Ahi . Kei kur koe nau en Eim Votut onen ka kur revi nau en out tai tetahos .
19027006	Hesakini , niloh lin koakeil avit avahu vatal minau . Nisan sanien keil min Ahi Asuv hetal min hisohisoen ten sien ; nisau mini ka nimasmasi .
19027007	! Ahi Asuv , kitaengon nau navong navisok ! ! Emhemahis nau li , ka kisan aneite ten hisien keil onak !
19027008	Tinok raengonuk navong kovit , “ ! Kimai venau ! ” Sakini , en tinok , numai venuk ka navisuk .
19027009	Konato suaitei ranau . Konavuroh kattei inau , konalei seseintei inau , eisisil onom . Ahi koa mutut nau , mulamu , kokataunau ; konalokoveintei nau li nanato sasok .
19027010	Vahesa tata onak keilu mama onak lulokoveinau ; ka keik , Ahi Asuv , kilei kat revi nau .
19027011	Ahi Asuv , kihiseinau en asa koa emvati moumoni ; ka kilamunau en sise koa meatin tisa keil areingeingeni avousil inau eni .
19027012	Konamaentei inau min meatin tisa keil enek . Keil aselus karen inau en liluvosien , ka lises avit avouas inau .
19027013	Ka asakras , veni nakilea keke nimoul niles tahosien keil onen Ahi .
19027014	! Kami miheling desien onami en Ahi Asuv ! ! Mihehat kami hekeih , minandemkotei ! Anatin , miheling desien onami eni .
19029001	! Angelo keil ten out nesa , mihesan masmasien min Ahi ! ! Mihemasmasi ven muohien ka keihoen onen !
19029002	! Mihemasmas Ahi Asuv koa isen hetetamen imok ! ! Miheha netan min kei koa votut navong muohien onen hekistal !
19029003	Ren Ahi musel en mesaiuai ten atas ; Ahi ten muohien , selusien onen suval voulul , mai kistal en teilang nesa en atas .
19029004	Ren Ahi keih imok , mul rie lat hetetamenien onen .
19029005	Ren Ahi suval angu tai koa kilea vakum vul mari vatiai keil , vakum vul vati sida emun .
19029006	Keihoen ten ren mumon atan kulul en hou keil ten out Lebanon ka en Vatihou Hermon . Lukulul suval titan buluk ka luvutahut suval buluk rendan tai .
19029007	Ren Ahi sakin ahil vil .
19029008	Ren sakin atan mulul en out volvol ; en out volvol ten out Kates , atan mul mulul .
19029009	Ren Ahi muh rasilin mari vati ok keil , ka sakin eivorohus , ouai tovuol emun val ien . Ka en Eim Votut onen , meatin keil vasi avisohiso keih avit , “ ! Isen Ahi vina nesa ! ”
19029010	Ahi Asuv vi asuv ten huinev ten atas . ! Anatin ! Kei vi asuv ten tounah vasi kosa ka lisenges .
19029011	Ahi Asuv san keihoen min meatin keil onen , ka sakin tomat onen mul en moulien one .
19030001	Ahi Asuv , namasmasuk veni keik kokataunau . Kormaentei koakeil avahu vatal minau avali nau ka avaselus kutut kat nau .
19030002	Ahi Asuv , napeahik eli ven kataunien onom , ka kosakinau namoul .
19030003	Kokur koe nau ran avul ten matien . Vesesal mamat , ka kosan ris moulien minau .
19030004	! Kami koa mimusil Ahi Asuv ! ! Mihesau masmasi ! Mihendem kat asa koa Ahi koa vi votut mumoni min kami , ka mihehiten hihuri veni .
19030005	Vurohien onen mul tamures , ka tahosien onen mul taveah . Avaseini simetomi houe en vongien ; en meneai teni , mihelonge hetahos eris .
19030006	Mulamu , navong nales tahosien en moulien onak , ka navit sasok eni navit , “ Tounah hetovuol hesut nau . ”
19030007	Ahi Asuv , en avong koanek , kotahos minau , ka koring koe nau suval out tatosuaien . Ka katau suk , koro suai ranau , ka nametau houlu .
19030008	Sakini , navisok , Ahi Asuv . Napeahik ven kataunien onom navit ,
19030009	“ ? Munak nimat , heite teni hehi asa ? Heite hetovuol munak nihita en avul . ? Koakeil umatmat , imasmasuk ? ! Vuo ! Asakras avisohiso usil tahosien onom .
19030010	! Sakini , Ahi Asuv , kitaengonau li ka kisan enmahisien minau ! ! Ahi , navit mahisuk kikataunau ! ”
19030011	Ka keik , koviles tangien onak mai vi holien ten sien . Isien onak , kokulati ranau , ka kosakinau numai nalonge tahos .
19030012	Sakini , nirto raengtei , nimasmas isom lises . Ahi Asuv , kovi Ahi onak ; nil nihiten hihuri minuk lisenges .
19032001	Sien hel en koakeil Ahi roleletei mun vatisa en keil ven tisaen one , en koakeil methos onen mul en keil .
19032002	Sien hel en koakeil Ahi Asuv roselus kattei keil ven sakkalkalien one , en koakeil luvosien tovuol en keil .
19032003	Munak narvit lattei sakkalkalien onak , namurang lisenges ka avek mai memerau veni .
19032004	Meneai ka vongien , kosan mahien minau . Keihoen onak vuol ranau varei , suval tilep vuol ka memes navong meteiai mutin keih .
19032005	Sakini , navit lat tisaen keil onak minuk Ahi . Sakkalkalien onak , nirmum lalautei mun . Ka narendemi navit mahit lat tisaen keil onak minuk , ka keik , kokulat keil ranau , ka methos onom hel eris enau .
19032006	Hesakini , koakeil amusiluk ihis venuk en avong takeih keil . Ka navong mahien hehi houlu hemai hehit vatahin koe keil , hesakras vasut keil .
19032007	Keik kovi out tatokusien onak , kikur koe nau en avong takeih . Nisau masmasuk houlu mok , ven koa koring koe moulien onak .
19032008	Evus , Ahi Asuv mul viteni vit , “ Nihiseinuk en sise koa nitie mal kovousili . Nisan rendemien tahos minuk .
19032009	Sakini konoumontei vatkeih onom nasuval hos tai , koa aling aean tai en ongen vasakini vamah ka voual vamal en sise . ”
19032010	? Milesi ? Meatin keil amum kalkali , mahien hehi houlu hemai en keil , ka koakeil aling desien one en Ahi , envatien onen mul kav koe keil .
19032011	Kami koa mimum mal en meten Ahi , mihelonge hetahos ka mihevut kami . ! Kami koa milong kati , mihehisohiso en sien !
19040001	Navis Ahi Asuv ven kataunien onen ka narosini . Ka kei san ralingen ka raengon tangien onak .
19040002	Kei kulat nau navong numot en mari avul tai , navong namarindo en tanmelmel koa matetel , kei leh lat nau . Kei ling nau en out tahos , koa nakilea mato revi ien .
19040003	Ahi Asuv viseinau en souen hau tai , souen koa nakilea mamasmas Ahi orer eni . Koan keil araengon longlongien enek ihouhou min Ahi Asuv , ka keil iling desien one eni .
19040004	Sien hel en koakeil aling desien one en Ahi Asuv . Keil armusiltei ninin taluvosien sav keil , ka arkapiltei vatal min koakeil akur keihoen ran nana keil .
19040005	Ahi Asuv onomai , tounah houlu komumoni min komai . ! Tounah tovuol vasuvaluk ! Keik koling more hatkatien houlu ven komai . Meatin tovuol vahuli lat keil vasi , avi houlu ramat , nasakras mahit lelat keil vasi .
19040006	Sanien keil emrovattei . Koseseini varei navong amunit vuseri en out ten sanien , vuo uas tirendan keil vasakin methos onom hel en keil . ! Vuo ! Keik komumon ralingomai mevalong katuk .
19040007	Sakini , mahiteni minuk mahit , “ Kolesi , numai ke . Mengkatien keil koa mul en Tus Votut , komumoni venau .
19040008	! Ahi Asuv , ekvati mok mousil hatkatien keil onom ! Lises , nihuli kat hihiseien keil onom en moulien onak . ”
19040009	Sakini , en vangi meatin keil ten out Isrel , navit meseni keke kutut komai . Nirmusehtei , niles nihitehiten asa koa komumoni en komai .
19040010	Nirvuli kattei longlongien usil mututien onom . ! Vuo ! Lisenges , naselus usil leikatien ka kataunien onom min meatin keil . Navong meatin keil onom alah ruai , lises navitehiteni keke rendemien onom mul en komai ka korie lat envatien onom min komai .
19040011	Ahi Asuv , konakulattei enmahisien onom ranau . Lisenges kiting koe nau ven envatien onom ka leikatien tahos onom enau .
19040012	Tounah tatisa houlu aka rahit inau , nasakras mahuli vasi . Tisaen onak keil mea en mesai , ka narlei kileatei mun sise mousili . Nalesi keke tisaen keil onak , navuli keil loh lin hiluk , sakini desien onak mot .
19040013	! Ahi Asuv , kiting koe nau ! ! Kikataunau li !
19040014	Koakeil avit avouas nau , kilikat rasilin keil hesakini keil imemou . Koakeil asi keil ven mahien keil onak , ilohosai ka ulie hetisa .
19040015	Koakeil amul arohtoh enau , iti manin navong huhuen keil one ral minau hemai hehi heisavos .
19040016	Ka koakeil umai venuk , ilonge hetahos ka sien hel en keil . Ka koakeil kosak koe keil isi keil , keil ihitehiteni lises ka lisenges ihit , “ ! Isen Ahi Asuv vina nesa ! ”
19040017	Ahi Asuv , avek merau ka navi livere enges . Emnavobongentei nau li . Keik kovi Ahi onak koa mul kataunau ka kosakinau namaluv ran mahien keil onak . ! Kimai li lah venau !
19042001	Ahi onak , en moulien onak , maroro katnau venuk . Anatin , nasuval tirendan tai koa maroro kati ven oai koa kistal en oaisal ;
19042002	Ekvatuk houlu mok , Ahi ten moulien . ? Nengeis nimai ka niha netan en metom ?
19042003	Meneai ka vongien , namis , ka nasakras maanian . Koakeil alele tisa enau amules avis inau avit , “ ? Ueee . . . Ahi onom kave ? ”
19042004	Tinok mis houlu navong namundem avong mulamu . Mulamu , namul ral min meatin keil koa meva en Eim Votut . Namulamu en keil ka mevilelau en sien , memusau ka meviso masmas keik , Ahi .
19042005	? Nalonge tisa varei vensa ? ? Vensa namundemko mukonek ? Ka mukos , niling desien onak enuk , Ahi . Nimasmasuk eris , Ahi onak koa komutut nau .
19042006	En out koa namul ien kosa , soutin ran out sak , nalonge tisa . Navong namul veah en out Sodan , ka Vatihou Hermon ka Hou Misar , rendemien onak vat eris minuk , Ahi .
19042007	Longmahien onak muas nau , suval mari oai koa mue nesa mot muroh en ahat keil netan .
19042008	En meneai , Ahi hetie lat envatien onen enau , hesakini , nisau masmasi en vongien . Anatin , nihis min Ahi ten moulien onak .
19042009	Ahi koa ring koe nau , nihisi nihit , “ ? Vensa emvobongenau ? ” ? Vensa nual hetal mahien ven tounah tatisa keil koa meatin tisa keil amumoni minau ? ”
19042010	Seluskarenien one mul muas nau ka nalonge navit mamat veni . Lises avis katiat nau avit , “ ? Ueee . . . Ahi onom kave ? ”
19042011	? Nalonge tisa varei vensa ? ? Vensa namundemko mukonek ? Ka mukos , niling desien onak enuk , Ahi . Nimasmasuk eris , Ahi onak koa mutut nau .
19046001	Ahi vi keihoen ka vi out tatosuaien orer , sak mese lises vakataunir en avong takeih .
19046002	Sakini , rehermetautei , heisavos munak alu houlul ka vatihou keil imaru iha en huinev ten atas .
19046003	Rehermetautei munak atas hevuvu , helohloh ka hemavul , ka sakin atan ka vatihou keil akulul .
19046004	En meteimal onen Ahi , oaisal tai mue luhu eni . Oaisal enek sakin meatin keil en out enek asi keil . Out enek vi out votut onen Ahi keke loh lin tounah sav keil .
19046005	Ahi varei mul en meteimal enek , sakini asakras avou rasil lini . Anatin , en visokon semau , hemai hesan kataunien min koakeil aro ien .
19046006	Ahi hesel hesuval voulul , ka ren hesakin atan hemasil . Hesakini , meatin keil ten out netan isil , ka keihoen onen asuv houlu keil hemerangli .
19046007	Iahova , Asuv Houlu ten Out Nesa , mul venir . Ahi onen Siekob vi out tatosuaien orer .
19046008	Mihemai , miheles asa koa Ahi Asuv mumoni . Miheles marmari tounah keil koa mumoni en out netan .
19046009	Huhuen keil ten out netan , kei mumoni evus varei . Kum vulvul hisuput keil ka ai takan keil emun . Ka ai keil tatosuaien , Ahi munit lini .
19046010	Ahi viteni min keil vit , “ ! Mihehat kami ! ! Miheilea keke inau navi Ahi ! ! Keihoen onen asuv keil ten out netan mules en hek ! Ka moulien onen tounah vasi keil ten out netan emun mules en hek . ”
19046011	Iahova , Asuv Houlu ten Out Nesa , mul venir . Ahi onen Siekob vi out tatosuaien orer .
19047001	! Meatin vasi keil , miheovasvas hemi en sien ! Mihemakul en isen Iahova hetal min masmasien .
19047002	Mihemasmasi ven Iahova , koa vi houlu mok , keih emok , kei vi mari asuv houlu koa mul losil kat out vasi netan .
19047003	Kei sakinir roloh lin meatin sav keil , kei ling kantri sav keil amul en her .
19047004	Atan koa romul ien , kei rie lati hehi orer , ka me-Isrel keil koa kei envat keil , asi keil veni .
19047005	Ahi vina nesa en vulin ten keihoen onen , Iahova vina nesa ral min makulien ten sien ka verien ten hon keil .
19047006	! Mihesau masmas Ahi ! ! Mihehati lat isen asuv houlu orer !
19047007	Ahi vi asuv houlu ten out vasi netan , tahos rehou lati hetal min souen keil .
19047008	Ahi mul rondan en vulin ten keihoen onen koa votut , kantri keil ten out netan mul en hen .
19047009	Hetetamen keil ten kantri vasi keil umai en out tas ral min meatin keil onen Ahi koa Ebraham va netan mini . Keihoen onen Ahi loh lin keihoen onen meatin tavaeen keil onen kantri vasi keil , kei mul losil kat out vasi .
19051001	Ahi , emhemahisnau li , ven envatien koa mul enuk lises . Ven more enmahisien onom mariso , sahul lin tisaen keil onak .
19051002	Kas lin sakkalkalien keil onak eli , ka kumonau nitolas ran tisaen keil onak .
19051003	Nalei kilea li tounah koa romaltei en moulien onak , lises namundem kilea sak tisaen keil onak .
19051004	Tisaen koa namumoni , namumoni vakatuk enges , Ahi ; sakien onak eli romaltei en metom . Sakini mal keke kolei revi sakien keil onak , keik komal keke kosan mahien minau .
19051005	Sakkalkalien keil mul tuai eli enau navong avasi nau . Anatin , navong mama onak ro enau , natisaso tuai .
19051006	Keik emvati li mok makur anatinien en moulien onak , kisien rendemien onak en meteisauen onom .
19051007	Kisahul lin tisaen onak keke nitolas , kikas motein moulien onak eli hemai hoh vis hoh imok .
19051008	Kimaenau nilonge hetahos eris ka nito en sien , ka avaseini mahien koa kosani minau vulvul nau , kimaenau li nimakul en sien eris .
19051009	Konalele natisatei li mun enau , kisahul lin sakkalkalien keil onak .
19051010	Ahi kum kes moulien onak eli hemai hetolas , kisan rendemien hau enau koa housil katuk lisenges .
19051011	Konasila lattei nau nanaha ranuk , konakulattei ninin onom koa vi votut naha ranau li .
19051012	Kisan risi minau sien koa nakuri mulamu navong komutut nau , ka kumonau li ekhehati malong katuk en tounah vasi .
19051013	Navong kosak revi nau , inau suk , nihisein meatin tatisa keil en mengkatien keil onom , ka keil emun ihiles ka iha ris venuk .
19051014	Ahi , kutut moulien onak , konamaentei nau li nanamat , ka inau nimakul usil maluen onom hetal min sien .
19051015	Ahi Asuv , kikataunau li maselus , ka nihati lat isom hetal rek .
19051016	Emrovattei keke nuas tirendan keil ihi sanien votut minuk . Munak ninit sanien onak hehat minuk , kirsiktei veni .
19051017	Sanien votut onak koa nisani minuk Ahi hehi rendemien tai koa merau . Keik kosakras kovasesein meatin koa tin mah ven tisaen keil onen ka koa viles moulien onen ran keil .
19051018	Ahi onak , kum kes vieh ten taon ten out Serusalem , kitie lat tahosien onom ka kikataun Serusalem koa mul en Vatihou Saeon .
19051019	En avong koanek , kilonge hetahos eris ven sanien votut koa mal , ka en sanien keil koa meheniti heha venuk . En avong koanek , mehouas buluk keil ka meheling keil iha en ahor ten sanien heha venuk .
19053001	
19053002	
19053003	
19053004	
19053005	
19053006	
19063001	Ahi Asuv , keik kovi Ahi onak , amai kat nau venuk . Maroro kat nau venuk suval koa naro en out memes koa oai tovuol ien .
19063002	Ekvati males visuk en Eim Votut onom , ekvati malei vis keihoen ka muohien onom .
19063003	Envatien onom koa korie lati min komai lisenges , kei tahos imok mulin tounah sav keil en moulien onomai , sakini nihati lat isom .
19063004	En avong vasi en moulien onak , nisan masmasien onak minuk , navong navis , nihati lat hek keilu hehina nesa hehat venuk .
19063005	Neim en tinok , kosakinau nito en tahosien hesuval koa nakan more anien tai ka nalonge tahos , ka nisoun souen keil ten masmasien hehat minuk .
19063006	Navong namul en avet , namundem katuk . Vongien va rokol out mulan , namules namundem usiluk .
19063007	Namundem usiluk veni lises kovi kataunien minau . Nisau hetal masmasien ven koa kokav koe inau suval toahin tai mul kav koe titan keil en apouen .
19063008	Avong vasi , naro kos vesesal venuk , ka hem kur koe inau .
19063009	Meatin keil koa asak visi avou vini nau , kumon keil iha netan en out ten matien .
19063010	Kisakin keil imatmat en vaeen keil , ka kisakin huli rendan keil imai ian teiai one .
19063011	Inau koa nihi asuv houlu ten out Isrel , nihilelau en sien navong nilesi keke Ahi ling koakeil avavae vatal minau en hek . Koakeil amumon hatkatien en isen Ahi ihati lat isen , ka koakeil amul aliluvos , keil ito raeng .
19065001	Ahi onomai , tahos imok keke mevahati lat isom en Hou Saeon , ka mehehuli kat hatkatien keil koa memumoni ral minuk ,
19065002	veni keik komul kosan aneite ten hisien keil onomai . Meatin keil ten out vasi imai venuk ,
19065003	veni sakkalkalien keil onomai amuas komai , ka keik kosahul lin tisaen keil onomai ka konaleletei mun natisa en komai .
19065004	Sien hel en koakeil keik kolei kan keil keke umai avato en vieh ten Eim Votut onom . Komai mehelonge hetahos imok en mormore tounah keil onom ten demkatien koa amul en Eim Votut onom .
19065005	Kosan aneite ten hisien keil onomai navong meloh lin meatin sav keil en avong ten rea . En keihoen komutut komai . Meatin keil rahit out netan ka en usi atas , keil amul aling desien one enuk .
19065006	En keihoen onom koling kat vatihou keil , keil arie lat mari keihoen onom .
19065007	Kosakin atas keil amerau , verien ten tahe keil , komuasi va netan . Kosakin koakeil amumon selien , aro raeng .
19065008	Meatin keil ten out vasi en out netan amuti manin ven marmari tounah keil koa komumoni . En keite vasi keil ten out netan , meatin keil amakul en sien venuk .
19065009	Kolei kat revi atan ka kosan ous musani , kosakin amas mul ien ka tounah vasi amoul tahos ien . Kosakin oai vilelau en poal keil , ka kosakin anien mul moul en out netan . Keik komul komumoni mukok :
19065010	navong meatin keil akah lin out evus , kosan ous musani . Atan koa keih , ous sakini memerau , ka tounah vasi akilea avahitehiteh eni .
19065011	Ven tahosien onom , kosan amas min komai . Out vasi kova ien , amas musiluk .
19065012	Kosakin tirendan esomai avilelau en atan onomai , hou keil avilelau en sien .
19065013	Tirendan keil esomai avi houlu , ka kosakin ah esomai avilelau en anien . Tounah vasi koa moul alonge tahos ven amas onom , ka amusau masmasuk .
19066001	! Meatin vasi keil ten out netan , mihemasmas Ahi hetal makulien ten sien !
19066002	Mihesau usil isen koa vi hetetamen , mihesan masmasien mini ven hetetamenien onen .
19066003	Mihehiteni min Ahi mihehit , “ ! Tounah vasi koa komumoni tahos imok ! Keihoen onom marite mok , mul sakin koakeil avi vativieh minuk amaleilei en metom .
19066004	Koakeil vasi amul en out netan uva netan minuk , keil amusau masmasuk , amusau masmas isom . ”
19066005	Almai ka alles asa Ahi mumoni , mormore tounah keil koa mumoni ven meatin keil ten out netan .
19066006	Kei viles Atas Hilhili imai vi tanmes , kei sakin avu orer keil amu koteh Oaisal Sodan en ale . Ekonek rosi ir ven asa kei mumoni .
19066007	En keihoen onen , mul losil kat out netan , mul lei kokoe en kantri keil vasi keke koakeil asesein losilkatien onen , anahati lat sasentei keil .
19066008	Meatin keil ten out netan , rehemasmas Ahi orer , masmasien orer heha vasin out .
19066009	Kei kur koe moulien orer , romaentei tounah vasutir .
19066010	Ahi , keik kosan sakvisien min komai . Suval silva koa ahang kan moteini , komotein moulien onomai en sakvisien keil .
19066011	Komaen komai mimot en eitapolis tai , ka koling tounah keil koa meas en eisilomai .
19066012	Komaen koakeil avi vativieh ral komai avitan en komai , meles menehang suval koa ahang ka mari oai muas komai . Ka kosa , komul kolah lat komai meva en out ten amas .
19066013	Nikur sanien votut hemai en Eim Votut onom ka niniti hehat minuk , nisani minuk asa koa navat kati .
19066014	Asa koa navat kati minuk navong namul en avong tisa , nisani minuk .
19066015	Nikur sipsip keil ka ninit keil en ahor ten sanien venuk , ninit buluk ka nani keil emun hesakin vite hetupan hehat venuk .
19066016	Kami koa mivouhou min Ahi , almai ka allong nau . Nihitehiteni min kami tounah sa koa kei mumoni minau .
19066017	Navis kataunien mini , ka namasmasi ral min souen keil .
19066018	Munak nihuli kat tisaen keil en moulien onak , Ahi Asuv hesakras valongnau .
19066019	Ka Ahi raengonau varei , kei long hisien onak .
19066020	Namasmas Ahi veni kei roseseintei hisien onak , vuo rokulattei envatien onen koa mul lises ka lisenges ranau .
19067001	Ahi , kitokol kat komai en enmahisien onom , kiles komai hetal min tahosien onom .
19067002	Kumoni hetie lat rendemien onom min meatin keil ten out netan , keke availea sise ten mututien onom .
19067003	O Ahi , meatin keil ihati latuk . Anatin , meatin vasi keil ihati lat isom .
19067004	Meatin ten kantri vasi keil isi keil ka isau en sien , keil isau veni keik kosan hakot min meatin keil en sakien ten maluen , keik komulamun meatin ten kantri vasi keil en out netan .
19067005	O Ahi , meatin keil ihati latuk . Anatin , meatin vasi keil ihati lat isom .
19067006	Ahi onomai , komul kosan tokolkatien min komai , komul kosakin amas mul en atan osomai .
19067007	Anatin , tokolkatien onom mul en komai , ka koakeil ten out netan ilesi ka ihouhou minuk .
19070001	O Ahi , kutut moulien onak eli . O Iahova , kikalah kimai kikataunau .
19070002	Koakeil avit avou vini nau , keik kilikat rasilin keil keke imemou . Koakeil asi keil ven sakvisien keil onak , ilohosai ka ulie hetisa .
19070003	Koakeil amul amumon tohtohien va kat inau kisakin huhuen keil one ral minau hemai hehi heisavos keke ilohosai en memouen .
19070004	Ka koakeil umai venuk , isi keil ka ilonge hetahos venuk . Koakeil evat mututien onom ihitehiteni lises ihit , “ ! Ahi vi hetetamen imok ! ”
19070005	O Ahi , avek memerau ka navi livere enges , kikalah kimai venau li . Keik kovi kataunien onak ka korali lat inau lises . O Iahova , konatountei li .
19071001	O Iahova , numai mato suai enuk , konamaentei vativieh keil onak anali nau ka anasakin nau nenamemou .
19071002	Kimai kikataunau ka kiting koe nau ran tounah koa vasut nau , veni keik komal revi . Kitaengon isien onak eli ka kutut inau .
19071003	Keik kihi out tatosuaien onak , koa nakilea mato suai ien . Kisan mengkatien keke mututien onak hemai hekistal veni enuk naling desien onak suval naling desien onak en eim tai koa keih imok .
19071004	O Ahi onak , kikulat nau ran hen koakeil amum kalkali , ran keihoen onen koakeil armunanatei ka amum romaltei .
19071005	O Ahi Asuv , naling desien onak enuk . O Iahova , nakul anatin enuk navong navi havivi rokol kosa .
19071006	Navareingein moulien onak enuk . Keik koro ral minau en avong avasi nau rokol kosa . Lisenges , nimasmasuk .
19071007	Kosakin moulien onak suval metai tai koa meatin sav keil alesi ka aleisungeni , veni keik koring koe nau keih .
19071008	En avong vasi , namasmasuk . Navitehiten hetetamenien onom lises .
19071009	Konaso seseintei nau navong nihi ulmatu , konalokoveintei nau navong keihoen onak hetovuol emun .
19071010	Vativieh keil onak avit avou vini nau , keil avit usil inau ka amumon hatkatien va kat inau .
19071011	Aviteni avit , “ Ahi lokoveini ka tovuol vakatauni , sakini rovakatau usili ka rovahuli kati . ”
19071012	O Ahi onak , konaltei soutin ranau , kikalah kimai kikataunau .
19071013	Kisakin koakeil avit avapurun nau , imemou ka ise hetisa . Koakeil uvae kat nau , kisakin keil imemou ka kuvinvini keil .
19071014	Ka inau , niling desien onak enuk , ka nil nimasmasuk hehi houlu vis hehi houlu mok .
19071015	Inau , nil nihit usil umen keil onom koa mal , niselus usil sakien keil ten mututien onom lises , avaseini nasakras mahuli vasi .
19071016	Nimai hetal masmasien ven tounah koa keik , Iahova koa kovi Ahi onomai , komumoni ral min keihoen onom . Nihit usil umen keil koa mal koa keik enges , komumoni .
19071017	Koviseinau navong navi ehon rokol kosa , ka namules navitehiten momore tounah koa komumoni .
19071018	Sakini , navong nihi ulmatu ka hiluk hoh , konalokoveintei nau li , Ahi . Kitos hetal minau navong nihitehiten usil keihoen ka hetetamenien onom min titiali keil koa amul , ka min koakeil koa il imai veah ikatau .
19071019	Ahi , sakien keil ten maluen onom marite vis marite mok . Komumon marmari tounah keil ka tovuol vasuvaluk .
19071020	Avaseini komaenau navisu en avong takeih ka sakvisien keil , katau eni , kisan ris keihoen minau . Munak nimesai vesesal mamat , ka kitali lat ris nau ran matien .
19071021	Kisan ris hetetamenien minau heli koa nakuri mulamu . Kisuv lat ris rendemien onak .
19071022	Nisau masmasuk hetal min kitar onak . O Ahi onak , nimasmasuk veni komusil kat hatkatien keil onom lises . Anatin , hetal min iukelele onak , nisau en souen keil heha minuk , Ahi onen me-Isrel keil koa kovi votut imok .
19071023	Nimakul en sien , nisau hetal min moulien vasi onak veni keik komutut nau .
19071024	Nihit usil sakien ten maluen onom lises , veni koakeil avit avapurunau , keik kolikat rasilin keil ka kosakin keil alohosai en memouen .
19084001	Iahova , Asuv Houlu ten Out Nesa , Eim Votut onom moreite mok .
19084002	Ek vati mato en out enek . Ek vati mok mato en Eim Votut onen Iahova . Ral min moulien vasi onak , nisau en sien minuk , Ahi koa moul .
19084003	Tahos imok masuval avervatu keil koa amumon anu ome en Eim Votut onom , keil avise eim onom vahi teim se . Keil aravo kat titae keil vesesal ven ahor onom , O Iahova , Asuv Houlu ten Out Nesa . Keik kovi Asuv Houlu onak ka Ahi onak .
19084004	Tokolkatien mul en koakeil aro en Eim onom , veni keil amusau masmasuk lises .
19084005	Tokolkatien hel en koakeil amundesinuk keke kovasan keihoen min keil , min koakeil aling rendemien one keke avaha avasao en Eim Votut onom en Vatihou Saeon .
19084006	Navong amual aka vas poal tames ten out Baka , keil ales oai mul memela en titi oaisal keil , ka ous mus rohtoh sien vulioai keil .
19084007	Keil akur keihoen en sise one , hetokol avong keil iles Ahi en out Saeon , kei koa vi houlu mulin ahi keil onen meatin sav keil .
19084008	O Iahova , Ahi ten out nesa , kitaengon hisien onak eli . Ahi onen Seikob , kisan ralingom minau .
19084009	O Ahi , kitokol kat asuv houlu orer koa suval eikokoe orer . Kilele hetahos min kei koa korie lati .
19084010	Munak nakilea matos en vieh ten Eim Votut onom avong tas , kei tahos imok mulin avong taosen tai en out sav . Ahi onak , munak mal mahi meatin kuren tanges koa lei kokoe voiteh ten Eim Votut onom , nisi nau mok helin munak mato en amas en eim tavolin onen kei koa mum kalkali .
19084011	Iahova , keik komul koring koe komai ka muohien onom suval meteiai . Kosan tahosien ka houhouen min komai . Keik korseseintei kovasan tounah keil tetahos min koakeil ualien one mutolas .
19084012	Iahova , Asuv Houlu ten Out Nesa , tokolkatien onom hel en koakeil aling desien one enuk .
19085001	Iahova , kosik kovasan tahosien en atan osom . Anatin , kosan ris amas en atan ten out Isrel .
19085002	Komumon methos onom en komai , meatin keil onom koa memum tisa minuk , korleletei mun vatisa en sakkalkalien keil onomai .
19085003	Tinom rovepengtei mun en komai , koviles vurohien onom va ran komai .
19085004	Ahi ten mututien onomai , kiling ris komai en vulomai , ka tinom naattei mun komai .
19085005	? Ahi , mukave ? ? Tinom heat komai lisenges ? ? Kitie lat vurohien onom min titamai ka havimai keil ?
19085006	Kisan ris tahosien min komai li , meatin keil onom , keke mekilea mevamasmasuk .
19085007	O Iahova , kitie lati min komai envatien onom koa sakras vavus , ka kutut moulien keil onomai .
19085008	Kami meatin keil mihetaengonau . Inau , nilong kat asa koa Iahova koa vi Ahi hehiteni minau . Kei vat kati hesan tomat min meatin keil onen . Ka meatin votut keil onen irmumontei mun unounien one .
19085009	Anatin eli keke kei sak mese voutut koakeil avouhou mini . Kei hekataun ir keke toralien onen koa hetetamen imok kilea val en atan oser .
19085010	Ahi hetie lat envatien onen min meatin keil onen ka keil usil kati lisenges . Keil um hemal en meten , ka kei hesan tomat hel ven keil .
19085011	Meatin keil ten out netan iseipat ka usil kat Ahi , ka kei en out nesa hetapehai en keil ka hetali lat keil en maluen onen .
19085012	Anatin keke Iahova houmon amas minir , hesakin aneite hehi houlu hekistal en atan oser .
19085013	Maluen onen Iahova mulamu eni ka mul sak mesen sise onen .
19119001	Tokolkatien hel en koakeil ualien one mutolas , koa moulien one musil kat ren Iahova .
19119002	Tokolkatien hel en koakeil amum usil rendemien koa Ahi ling kati ka along kati ral min moulien vasi one .
19119003	Armumontei tounah vatisa , ka amusil sise koa kei lingi .
19119004	Ahi , keik kosan hihiseien keil koa emvati mevalong kati .
19119005	O tahos munak nirkur tontei mun sise keil koa keik koling kati , ka nilong kat rendemien keil onom .
19119006	Sakini , nirmemoutei mun veni namundem usil mengkatien keil onom .
19119007	Inau nimasmasuk hetal moulien koa mal navong nakilea revi en hakot keil koa komumoni .
19119008	Rendemien vasi keil koa koling kati , inau nusili , sakini konalokoveintei nau li .
19119009	? Ehon hau ka atouli hau keil iting koe moulien one hetolas hemukave ? Ile kokoe eni hetal min selusien keil onom .
19119010	Inau nusiluk en moulien vasi keil onak , konamaentei nau nenaha ran mengkatien keil onom .
19119011	Inau naling suain selusien onom neim en tinok , hesakini nirmottei en tisaen heha katuk .
19119012	O Iahova , namasmasuk . Kihiseinau en rendemien keil onom koa koling kati .
19119013	Inau navit lein hakot keil koa keik kosani min komai .
19119014	Nasi nau keke mousil mengkatien keil onom lohlin munak nakur tounah keil koa mane teni mariso .
19119015	Hihiseien keil onom mules en rendemien onak keke nindem kilea aneite ten keil , ka namundem usil sise keil koa kolingi ven komai .
19119016	Nasi nau ven mengkatien keil onom , ka nirlokoveintei sakien ten hulien ten selusien onom .
19119017	Kumoni hetahos minau koa navi meatin toumien onom , ka inau nito ka nilong kat rem .
19119018	Sehen metok keke maleilei revi en more tounah keil koa amul en selusien keil onom .
19119019	Inau naro en out netan suval heou tai , sakini konaling suaintei mengkatien keil onom ranau .
19119020	En tinok , en avong vasi , ekvati mok keke nilea revi en hakot keil onom .
19119021	Keik kosel kat koakeil avut keil , ka mahien onom hel en koakeil uvaha ran mengkatien keil onom .
19119022	Koakeil enek amundemaenau ka armundeitei inau , kiting koe nau ran keil veni inau namusil kat rendemien keil koa koling kati .
19119023	Avaseini hetetamen keil aro vituai keke avaselus usil sise koa avapurunau eni , inau koa navi meatin toumien onom nindem usil mengkatien keil onom keke nilea aneite ten keil .
19119024	Inau nasi nau houlu mok ven hihiseien keil onom , veni keil amul arie sise minau keke mousili .
19119025	Nalonge tisa houlu ka namatil enges en atan , kitali lat nau hesuval koviteni en selusien onom .
19119026	Navitehiten tounah vasi koa namumoni minuk ka kovit kes selusien minau , kihiseinau en mengkatien keil onom .
19119027	Kumonau nilea en hihiseien keil onom ka nindem usil marmari umen keil onom keke nilea en aneite ten keil .
19119028	Nalonge tisa houlu ka tinok mul mis , kisan ris keihoen minau hesuval koviteni en selusien onom .
19119029	Kiting koe nau nanahatei en sise koa romaltei , en tahosien onom , kihiseinau en mengkatien keil onom .
19119030	Inau namusil sise ten longkatien , sakien keil koa kolingi , lisenges namundemi keke nusil keil hemukave .
19119031	O Iahova , inau namusil hihiseien keil onom , konamaentei nau analehau enau en meten meatin keil .
19119032	Navong nalong rem , nakalah namum musili , veni komul kasan ris ileilien minau .
19119033	O Iahova , kihiseinau mousil mengkatien keil onom , ka nilong kat keil lisenges .
19119034	San ileilien minau ka nusil kat rendemien keil koa koling kati . Anatin , nilong kati hetal min moulien vasi onak .
19119035	Kilamunau en sise ten mengkatien keil onom , veni en out enek navotin sien .
19119036	Kihiles moulien onak keke nusil kat hihiseien keil onom , ka nirmusiltei sakien ten metenan .
19119037	Kihiles metok ran tounah keil avi heisav enges , kiting koe moulien onak hesuval koa kovat kati .
19119038	Hatkatien koa komumoni min meatin toumien onom ka meatin keil emun koa avouhou minuk , kumoni hekistal hehi anatin .
19119039	‘ Kututnau li ran selkututien keil koa nametauni keke vativieh keil onak anoumoni minau ’ , veni mengkatien keil onom atahos .
19119040	Ekvati li mok hihiseien keil onom . Veni komal imok , kisan ris moulien minau .
19119041	
19119042	
19119043	
19119044	
19119045	
19119046	
19119047	
19119048	
19119049	
19119050	
19119051	
19119052	
19119053	
19119054	
19119055	
19119056	
19119057	
19119058	
19119059	
19119060	
19119061	
19119062	
19119063	
19119064	
19119065	
19119066	
19119067	
19119068	
19119069	
19119070	
19119071	
19119072	
19119073	
19119074	
19119075	
19119076	
19119077	
19119078	
19119079	
19119080	
19119081	
19119082	
19119083	
19119084	
19119085	
19119086	
19119087	
19119088	
19119089	
19119090	
19119091	
19119092	
19119093	
19119094	
19119095	
19119096	
19119097	
19119098	
19119099	
19119100	
19119101	
19119102	
19119103	
19119104	
19119105	do
19119106	
19119107	
19119108	
19119109	
19119110	
19119111	
19119112	
19119113	
19119114	
19119115	
19119116	
19119117	
19119118	
19119119	
19119120	
19119121	
19119122	
19119123	
19119124	
19119125	
19119126	
19119127	
19119128	
19119129	
19119130	do
19119131	
19119132	
19119133	
19119134	
19119135	
19119136	
19119137	
19119138	
19119139	
19119140	
19119141	
19119142	
19119143	
19119144	
19119145	
19119146	
19119147	
19119148	
19119149	
19119150	
19119151	
19119152	
19119153	
19119154	
19119155	
19119156	
19119157	
19119158	
19119159	
19119160	do
19119161	
19119162	
19119163	
19119164	
19119165	do
19119166	
19119167	
19119168	
19119169	
19119170	
19119171	
19119172	
19119173	
19119174	
19119175	
19119176	do
20003001	Natkuli , emnavobongentei asa koa naviseinuk eni . Lisenges , kindem kat mengkatien keil onak ka kusil kati .
20003002	Hihiseien onak houmon moulien onom hetaveah ka kiles tahosien .
20003003	En moulien onom , avaseini asa hemai , kitie lat sakien ten more envatien onom en meatin sav keil ka lises kumoni hetahos min keil . Konalokoveintei sise keilu ekek , hetahos keke kitis kati hel en tinom .
20003004	Munak kumon koanek , Ahi ka meatin sav keil isi keil venuk ka isom hetahos .
20003005	Hetal min moulien vasi onom , kiling desien onom en Iahova . Konandesintei ileilien onom enges .
20003006	Kindem kat Iahova en tounah vasi koa komumoni , ka kei hetie sise koa mal minuk .
20003007	Konadem sasom enuktei konahit ileilien onom mulin ileilien onen meatin sav keil . Kihouhou min Iahova ka konahatei vesesal en tisaen .
20003008	Munak kumon koanek , hesak revi avem ka en tinom , kilonge hetahos .
20003009	Kihouhou min Iahova hetal min tounah vasi onom , ka kisan tei anien hau koa moul en ah osom heha mini .
20003010	Munak kumon koanek , kiles tahosien koa hemariso en moulien onom , vah onom hehilelau en anien lises ka kirtamurehtei en etai tounah .
20003011	Natkuli , navong Iahova ralimal enuk ven tounah , kisik enges veni ka kindem kati .
20003012	Kumon koanek veni Iahova ralimal en koakeil envatien onen mul en keil suval tata tai ralimal en natnali koa kei si veni .
20003027	Hetahos minuk keke konahuli kattei ui umen onen koakeil amum navong mul en hem keke kovasani min keil .
20003028	Munak meatin tai visuk en tounah tai koa kovuli kati mul , tahos keke kisan vareini mini . Konahitentei konahit , “ Vuo , visuvong esuk nisani minuk . ”
20003029	Konoumontei sise vapurun meatin tai koa ro vesesal venuk veni ro ral minuk ka ling desien onen mul enuk .
20003030	Konasel kutut kattei meatin sav koa romumon etai tounah vapurunuk .
20003031	Konahati lattei meatin tatituen , ka konousiltei sakien keil onen ,
20003032	veni Iahova vuroh kat vati meatin koa mukonek , ka koakeil moulien one mal , kei lah keil umai vesesal veni .
20003033	Iahova hesan sesendaen heha kat teim sen meatin keil koa amum tisa . Ka hesan tokolkatien heha en teim sen meatin keil koa amum mal .
20003034	Kei mundem heisav en vati meatin keil koa avut keil ka amundem heisav en meatin sav keil . Ka mul lele tahos min koakeil amumon rendemien one va netan .
20003035	Meatin keil koa avi meteisau , ise hetahos . Ka koakeil avi varu , keil apurun ise .
20005015	Keik koa koretalihe , kitie lat envatien onom min ahin onom ka kito hetal min kei enges .
20005016	? Mukave ? Tahos keke kiha kiles ahin sav keil ? ? Mal keke kiha kisan asa koa vi onen ahin kati onom min teisav keil ? ! Vuo !
20005017	Tahosien ten tetetalihen onamil enges . Rovitei tounah koa kokilea kovasan heisav eni min mesav keil .
20005018	Hetahos imok kisik ven ahin koa koretalihe ral mini mai vi asom navong kovi meatin hau veah , ka kitos en sien hetal mini lisenges .
20005019	Kimaen kei sasen hesakinuk kilonge hetahos lises . Kihi vau en aven ahin onom enges ka kisik ven envatien onen .
20005020	? Natkuli , vensa kitie lat envatien onom en ahin koa vi hoeaso tai ? ? Vensa kiles aven ka kindemi keke kei tahos imok mulin ahin kati onom ?
20008022	En avong mulamu , Ahi mumonau . Kei mumonau mulamu en tounah savsav keil vasi koa mumoni , isok vi Meteisauen .
20008023	En avong koa mum rohtoh en tounah keil , inau namulamu en keil . Navong out netan tovuol veah , inau namul tuai .
20008024	Navong atas ka oaisal keil atovuol veah , naros .
20008025	Ahi mumonau mulamu en vatihou keil ka mulamu en avong kei ling kat hou keil en out kati one .
20008026	Mulamu en avong koa Ahi mumon out netan ka tounah keil koa amoul ien , navong atan tovuol veah , namul tuai .
20008027	Inau namul en usiven Ahi navong kei ling teilang en out kati onen ka navong ling hakot teni mai rokol atas .
20008028	Inau nalesi navong kei ling mahmah en teilang , ka sakin oaisal keil amue uva en atas .
20008029	Nalonge navong Ahi viten out koa atas hevus eni , ka navong ling hakot ten atan .
20008030	Inau namum vesesal ven Ahi suval avat toumien onen . Lises , kei si venau , ka inau , nasinau mun mato vatal mini .
20008031	Nalonge tahos ven out netan koa kei mumoni , ka nasinau ven meatin keil koa aro ien .
20009007	Munak kovit kovatalimal en vatkeih tai , kei heselus karenuk , ka munak kosel kat meatin tisa tai , kei hepurunuk .
20009008	Sakini , konasak vistei kovatalimal en meatin koa vuti , veni kei hevuroh katuk veni . Ka munak kitalimal en meatin koa vi meteisau , envatien onen hel enuk .
20009009	Munak kosel kat meatin koa vi meteisau , kei hehi meteisau revi mok . Ka munak kosan hihiseien min meatin koa mal , ileilien onen hemariso tamun .
20009010	Houhouen onen Iahova vi vatte ten meteisauen . Munak kokilea kei koa vi votut , kokilea en tounah tai koa vi hetetamen imok .
20013001	Titiali keil koa avi meteisau amul along kat tata ka mama one keil navong asel kat keil . Ka vatkeih keil , asakras avalong kat .
20013004	Avaseini taripeng tai envati mok vakur etai tounah , kei sakras vakuri . Ka en kei koa mum keih , helah vasi tounah koa envati .
20014023	Munak kum , kihotin ui umen onom . Ka munak koselus enges ka kormumtei , kirkur etai tounah .
20014024	Tahosien vi ui umen onen meatin koa vi meteisau , ka varuen vi ui umen onen meatin koa vi varu .
20015001	Navong kosa kes selusien en sakien ten merauen , koanek hesakin vurohien heha netan . Ka selusien takeih hesakin tin meatin sav heatiat .
20015002	Navong meatin koa vi meteisau selus , meatin sav keil asi keil avakur ileilien rani , ka varu keil aso lah en selusien koa vi vau enges .
20015018	Meatin koa tin tamureh mumon selkututien houlu , ka kei koa merau mumon tin meatin va netan .
20015022	Lingkatien keil onom hemai hetisa munak kirvistei meteisauen ran meatin sav keil , ka munak kihis meteisauen , keik kiles heite teni koa hetahos .
20018022	Munak meatin votin ahin tai vahi ason , kei votin tounah tai koa tahos , rie lati keke tahosien onen Iahova mul en moulien onen .
20019001	Tahos imok munak sakien keil onom mal ka tounah onom rovitei houlu mulin koa kovi varu tai koa mul liluvos .
20020001	Sakien ten munmunien mumon tituen ka verien , ka koakeil enges avi varu amaen oai takeih valeh keil avaha en sise keil tatisa .
20020004	Taripeng tai koa enrovattei voum en ah osen en avong kati taluhluhien , kei hervotin etai anien en avong tasuhutien .
20022006	Navong kovisein titiali keil onom en sise koa mal keke avousili , keil indem kati en moulien one ka irlokoveintei sise koanek navong imai imatu .
20023013	Konametautei kovatalimal en titam keil . ? Komundemi keke imat munak komulelas keil ? ! Vuo , romukteinek !
20023014	Ka munak komulelas keil , komutut keil keke irvatei en Ahang .
20023029	? Isei vit , ' Aue li ' ? Isei longe tisa ? ? Isei mul mutit ? ? Isei mul musel ? ? Isei aven mutetep ka reingeingen asa koa kulah ? ? Isei meten vilhili tisa ?
20023030	Koakeil amunmun houlu . Anatin , koakeil enges amun oai takeih alonge mukonek .
20023031	Konamaentei uaen koa vilhili tahos valeh lat rendemien onom , avaseini kolesi vi tahos imok en veite teni ka sakin ongom kas eni .
20023032	Ka en keite teni kilong mahien eni suval navong ahai ten atas sin rilik ka kolong mahien teni .
20023033	Metom heles tounah keil vilehiles hemai heteisav , ka rendemien onom romum revitei .
20023034	Kilonge kihit kavatetavel suval komul en sip tai , kilonge hesuval koa komurur en mas teni ka kuvinik kova en usite evus kova en usite sav .
20023035	Evus , kihiteni kihit , “ Amutinau ka narlongtei . Amuas nau ka narkileatei . ? Vensa nasakras mamea ? Tahos imok munak mamun etai mun oai takeih . ”
20024030	Inau , namual en sise vesesal en ah osen taripeng tai , ka naka vasi neiai osen varu tai .
20024031	Nalesi keke oumunai tatisa keil amusar koe ka viau tatisa keil apar vini , ka vieh teni mahoiahoi mules mukonek .
20024032	Munak nalesi mukonek , namundem usili . Ka viseinau en tounah tai .
20024033	Munak emvati kovamatil lisenges , tahosis , kiles kimatil . Kiha kihotin more out koa mandil ka kiseh revi ien .
20024034	Ka navong komul komatil veah , tounah vasi keil onom hevupuol ranuk hesuval tarhena tai mai venani . Anatin , kiti manin kimai kihi heite hon .
20029015	Navong komulelas titiali tai onom keke kovatalimal eni , komul kosan meteisauen mini , ka munak kolei maenies mumon vatin , titiali enek houmon mama onen hememou .
20029017	Munak koralimal en titiali onom , lises houmonuk kiles tomat ka kirmundemkotei . Kei hesakinuk kivutuk veni .
20031010	Keih ramat keke kovahotin ahin tai koa marir en umen onen ka sakien keil onen tahos . Kei tahos imok mulin tounah koa kokilea kovakuri ral mane onom .
20031011	Meatin onen kilea valing desien onen eni . Ven umen onen ahin onen , kei hertamurehtei en etai tounah .
20031012	Navong luro vituai en teim onealu , ahin onen mum tahos mini ka ropuruntei .
20031013	Hen vasi keilu lurmusehtei , kei vei suvon keil ka rili revi eisin keil .
20031017	Kei vi ahin toumien tai , ka hen keilu lumum keih lises .
20031020	Kei mul kataun koakeil tounah one tovuol . ka san tounah min koakeil atamureh eni .
20031026	Ahin koa tahos mul selus ral min meteisau ka hihiseien tahos keil akistal ran ongon .
20031027	Kei kilea en tounah koa kur out en teim sen , ka sakien ten taripeng tovuol ien .
20031028	Titiali keil onen amasmasi , ka meatin onen emun vati lat isen .
20031029	Meatin onen mul viteni mini vit , “ Ahin sav keil amum tahos , ka keik , komum tahos mulin keil . ”
20031030	Ahin koa vi hungevai kilea valuvos meatin , ka more nan hevuol avong tai . ka ahin koa mul vouhou revi min Iahova , keil ihati lat isen .
20031031	Tahos keke meatin onen hesan ris ui umen min ahin onen , ka hehati lat isen en meten meatin sav keil ven umen tetahos onen .
21001001	Selusien keil ekek avi selusien onen Solomon , Meatin Tahihiseien , asuv houlu onen me-Isrel keil koa ro en out Serusalem , natin asuv houlu Deved .
21001002	Meatin Tahihiseien viteni vit , “ Umen vasi keil orer vi heisav vis vi heisav enges . Anatin , tounah vasi koa romul romumoni en moulien orer hemai hehi heisav enges . ”
21001003	En avong vasi en moulien onom kolehkao en umen onom en out netan ekek . ? Ka kovotin asa en keite teni ? Matien enges .
21001004	Vangi meatin tai , avas keil en out netan , amoul ka umat , ka vangi meatin sav umai akes vule , ka out netan lises mul vatte tas , rovilestei .
21001005	En avong vasi , meteiai mea ka muloh va vio . . . vita munu . Evus , kalah eris vina en vulin keke hemea ris .
21001006	Eang emun , toiau mai ka va , ka lengav emun mai ka va , keilu lukarali heisav va vio . . . luva ris en vulealu .
21001007	Oai keil amue uva en atas , ka atas sakras vahilelau . Oai mul mea mai vi ous . Evus , ous enek mus vita netan ka mue eris vita en atas .
21001008	Tounah vasi rovilestei , mul vatte tas . Avek mah en sakien keil enek , ka nasakras emun mahiten etai tounah usili . Meter lele va vio . . . ka envati vales tei ris tounah emau . Ralinger longlong va vio . . . ka envati valonglong tei ris emau .
21001009	Tounah vasi koa mai rohtoh , hemai ris hekistal . Ka tounah koa meatin tai mumoni tuai , meatin sav hemai houmoni hesuvali . En out vasi netan , tounah tovuol vahi heite hau .
21001010	? Mukave ? Tounah etai koa meatin kilea vahiteni vahit , “ Lesi mau , koanek vi tounah hau tai . ” Vuo , kistal tuai mulamu en avong koa arvasitei mau ir .
21001011	Meatin keil ten kosa armundem usiltei asa koa kur out mulamu . Ka koakeil imai ikatau enir , irmundem usiltei asa koa kur out kosa . Ka sakien enek heha vio . . . keite teni hetovuol .
21003001	Tounah vasi koa kur out en out netan , Ahi ling kat avong keil teni .
21003002	Ahi ling avong tahasuen ka avong ten matien , avong taluhluhien ka avong tasuhutien .
21003003	Kei ling avong tou vini meatin ien ka avong takulat mesaien ien , avong tourasilin tounah ien ka avong avoumon tounah ien .
21003004	Ahi ling avong touaien ka avong tasien , avong tatangien ka avong taholien .
21003005	Kei ling avong koa meatin vason ahat keil ien ka avong koa valah ruain keil eni , avong tavuavien ka avong talokoveinien .
21003006	Ahi ling avong tahotin tounah ien ka avong koa vavuol ien , avong tahulikatien ka avong koa avasoni vaha .
21003007	Kei ling avong tatal eisin keil ien ka avong tatitilien , avong tatoraengien ka avong taselusien .
21003008	Ahi ling avong tatitinkatien ka avong ten envatien , avong tavaeen ka avong ten tomat .
21003011	Ahi mumon tounah vasi kur out en avong kati teni . Ka tounah sav emun koa Ahi lingi mul en meatin keil vi ileilien keke amundem usil asa koa kur out tuai ka asa koa hemai veah hekistal . Ka avaseini , keil asakras availea vasi asa koa Ahi mum rohtoh eni va rokol keite teni .
21003012	Sakini namundem kilea keke tahos imok rehesi ir ka reheles tahosien en avong koa romul veah romoul .
21003013	Tahos keke ir vasi reheanian , rehemun hati oai , ka rehesi ir ven tounah keil koa romum veni , veni tounah keil enek avi sanien keil koa Ahi mul sani minir .
21003014	Nakilea keke tounah vasi koa Ahi mumoni hel lisenges . Ir rosakras rovasusur en etai ris tounah eni , ka rosakras rovakulat etai tounah rani . Ahi mumoni mukonek keke meatin keil ihouhou veni ka iha netan mini .
21003015	Tounah vasi koa amul kosa , amul tuai mulamu ; ka asa koa hemai hekatau , kei mul tuai kosa . Ka tounah keil koa kur out mulamu , Ahi helehei hemai hekistal eris .
21003016	Ka navong namul en out netan , nales tounah tamun : en out koa alei revi usite onen meatin keil , inau nales sakalkalien eni . Anatin , en out ten maluen , tisaen emun mul ien .
21003017	Evus , naselus sasok minau navit , “ Ahi hesan asa koa mal min meatin vasi keil , koakeil atahos ka koakeil atisa , veni kei ling kat avong kati ten umen vasi keil ka sakien vasi keil akistal ien . ”
21004009	Meatin elu tahos imok mulin meatin tas , veni keilu lukilea luvakakataun keilu keke umen onealu heloh .
21004010	Munak tai en keilu mot , tunali kilea vakatauni ka vatali lati vamea . Ka munak meatin tai ro sasen ka mot , koanek tisa , veni meatin tovuol vakatauni .
21004011	Munak out mandil , meatin elu lukilea luvahatin keilu navong lumatil out tas . ? Ka munak meatin tas matil sasen , aven hetin hemukave ?
21004012	Munak avkeih tai hemai , kilea vouas meatin koa ro sasen . Ka munak tunali mulomal vituai ral mini , keilu lukilea luvou lat avkeih enek . Munak kopar kat tounah en viau tas , kilea vamaat . Ka munak kovitein viau etel , koanek keih avatali kotehei .
21005010	Munak envatien onom mul en mane houlu , lises kihotini keke mane onom hervinvintei . Ka munak emvati kovalah tounah houlu vahi onom , kilesi keke kosakras kovakur tounah vasi koa emvati . Sakien koanek emun hemai hehi heisav enges .
21005011	Veni navong kokur tounah houlu , koakeil akanian en hem emun umai avi houlu . ? Tounah keil onom hekataunuk hemukave ? ! Tounah keil enek vi talesien enges !
21005012	Meatin keil koa amum en he , avaseini akanian revi vuo arkanien revitei , keil amatil revi en vongien . Ka koakeil tounah one houlu , armatil revitei veni amundemko houlu ven tounah keil one .
21005013	Koanek vi tounah tamun koa nalesi romaltei en out netan : Meatin keil apurun moulien one enges keke avalah ruain tounah keil one vamai vahi houlu .
21005014	Evus , amuti manin ka tounah tai kur out koa sakin mane keil one avupuol ran keil . Ka katau , tounah tovuol emun avasani vakataun titiali keil one .
21005015	Navong akur rohtoh en titiali tai , kei kistal hon enges . Ka en sakien enek varei , navong hemat , kei heha ris hehi heite hon . Sakini , vetitin onen vi heisav enges .
21011009	Litetai keil , mihesi kami en avong keil koa mivi litetai veah . Anatin , kami mihelonge hetahos en avong keil koa mimoul . Tahos imok mihoumon asa koa rendemien onami mul ien ka mihousil sise keil koa milesi tahos . Ka mihendem kati keke Ahi helei revi tounah koa mihoumoni ka hesan asa koa mal minuk veni .
21011010	Minamaentei demkoen napurun rendemien onami vuo mahien keil ten avemi nating koe kami , veni rendemien onami ka avemi koa keih veah vi ten avong havivis .
21012001	Navong mivi litetai keil veah , tahos imok keke mihendem usil kei koa mumon kami . Anatin , mihendem usil kei veni avong keil ten mahien mul mai en sua keil koa hemai veah . En avong enek varei , kami mihersitei mun kami .
21012002	Navong moulien onami vesesal vavus , hesuval meteiai , avati ka hitu keil umai avopoli , ka mahmah keil ten ous sakras valokovein kami .
21012003	Hemi keil koa avi eikokoe en kami , imaleilei . Alomi koa mal kosa , keil ilumpusi . Lohomi koa mikat vahas anien ami eni , houlu hemerahrah ka irmumtei mun hetahos . Ka metomi koa miles tounah vasi eni , imai keke irlei revitei mun tounah .
21012004	Ralingomi hehonhon en tounah koa mul kur out . Miherlongtei mun souen keil vuo anien koa amul avilei . Hisoen onen aman keil , miherlong revitei mun , ka en menauilan , keil isilasil enuk ka ipurun matilien onom .
21012005	Mihemetau keke mivoual vuo mivaha en out tai koa vina nesa . Hilimu hoh ka hekeih keke mivamea ran vulumi netan veni keihoen onami hetovuol emun . Hevus , katau en tounah keil ekek , miheha suk en out tasehien ekor onami , ka itang ven kami en sise keil ten meteimal .
21012007	Hevus , teiai onami heha ris en atan , ka ninin onami hehina ris ven Ahi koa sani min kami .
21012009	Meatin Tahihiseien enek vi meteisau varei . Ka tounah tamun koa mumoni , kei san ileilien min meatin keil . Kei lei kat selusien keil ten meteisauen , mundem usil aneite keil teni , ka ling revi keil en tus tai .
21012010	Kei sak visi vahotin selusien koa mal , evus , mutis keil keke anatinien teni vamai en mesai .
21012011	Selusien keil ten meteisauen enek asuval ai keil koa meatin talosilkat sipsip ien mul ring koe sipsip osen keil eni keke avoual vamal . Anatin , asuval nil keil koa amuti kat tounah eni keke voumoni vakeih revi .
21012012	Natkuli , kusil revi selusien keil onak veni tus keil houlumok koa meatin keil amul amutisi lisenges . Ka munak kosak kovahuli vis keil vasi keke kovakur ileilien eni , avem hemah ka hehi ten heisav enges .
21012013	Inau naselus en tounah vasi keil minuk , ka keite teni keiek : kihouhou ven Ahi ka kusil kat mengkatien keil onen , veni koanek vi vati rendemien koa Ahi mumonuk veni .
21012014	Ka Ahi helei revi en tounah vasi koa romumoni en moulien orer , koa romumoni en mesaiuai ka koa romum suai eni , tounah koa tahos ka tounah koa tisa mun . Anatin , Ahi hesan asa koa hemal minir ven tounah vasi koa romumoni .
23006001	En sua koa asuv houlu Usaea ten out Sudah mat , inau Aesea , nales Iahova mul rondan en vulin ten keihoen koa mul vina nesa . Kot koa musin eni tetaveah , ka ngolite vita netan sien out neim en Eim Votut onen .
23006002	En out koa Iahova mul ien , vati angelo keil koa avise en ' sereb ' amuka nesa eni ka ave mul vihil houlu . Retai en keil , apoe ahetai (6) . En apoe elu , akav koe nae eni ; ka en elu mun , akav koe ale tanetan eni ; ka en elu mun , amuka eni .
23006003	Ka navong amuka , avisohiso va min keil eris avit , “ ! Votut , votut , votut ! ! Iahova , Asuv Houlu ten out nesa , vi votut ! Keihoen onen mariso ka sien out netan . ”
23006004	Hisoen keil one keih ka sakin eim enek kulul , ka neim en Eim Votut vilelau en eas .
23006005	Navong nalesi , nametau houlu ka naviteni navit , “ ! Aue li , mamat ke ! Selusien vasi keil koa akistal ran ongok romutotei , ka naro luhu en meatin keil koa selusien one mun romutotei en meten Ahi . Anatin eli , navilehilu ka nales Iahova , Asuv Houlu ten out nesa , en metok kati . ”
23006006	Evus , sereb tai va en ahor koa amunit senta ien , kaeat kat ahat tai koa mukan vilhili rani , ka kuri mai venau .
23006007	Navong mai , rokol ongok en ahat koa mukan vilhili ka viteni vit , “ ? Kolesi ? Navong narokol ongom en ahat koa mukan vilhili ekek , Ahi sak motein moulien onom ran tisaen keil onom ka sakinuk kirmemoutei mun veni . ”
23006008	Evus , naraengon Iahova selus vit , “ ? Nisila sei ? ? Isei hehi provet onomai ? ” Sakini naviteni navit , “ Inau ! ! Sila nau ! ”
23006009	Sakini , kei viteni minau vit , “ Kiha kihiteni min meatin keil ekek kihit , ' Avaseini mihetaeng heha vis . . . kami miherlong kilea etai tounah . Avaseini mihelele heha vis . . . miherlei kilea etai tounah . '
23006010	Selusien onom hesakin vatin meatin keil ekek hemai hekeih imok , houmon ralinge hehon ka mete hevar . Veni munak ilei revi en tounah koa numoni en mete , vuo ilong kilea eni en ralinge , keil indem revi ka ihiles ran tisaen keil one ka numai makulat mesaien ran moulien one . ”
23007010	En avong tai , provet Aesea va les asuv houlu Ehas ka vit mesen selusien onen Iahova mini vit ,
23007011	“ Munak emvati kovakul anatin en selusien onen Iahova koa vi Ahi onom , kihisi hetie lat tounah tai minuk . Avaseini munak kovisi keke hemai hekistal ran out ten matien en huinev ten atan , vuo ran out nesa , vuo ran out sav koa mul luhu en keilu . ”
23007012	Ka asuv houlu Ehas viteni mini vit , “ Vuo , inau nirvis etai tounah rani , veni ekrovattei masak vis Iahova . ”
23007013	Sakini , provet Aesea viteni mini vit , “ ! Keik ka kami koa mikistal ran vatiamal onen asuv houlu Deved , mihetaeng revi ! Veni vatumi keih , lisenges mimumon provet keil onen Iahova ave mah en selusien . ? Ka mukave ? ? Emivati mivoumon Iahova mun aven vamah en kami ?
23007014	Ekek , Iahova keinges hetie lat tounah hehi metai tai minuk keke kilesi . Atouli hau tai hemeas en titiali ka navong hekuri hehi ehon tai , ka heling isen ' Imanuel ' koa aneite teni vi , ' Ahi ro ral minir ' .
23009006	“ Anatin , tivava tai , ihasi venir . Ehon koanek , Ahi hesani minir . Losilkatien vasi keil hel en hen . Ihise en “ More Meatin Tatie Sise en ' , ' Ahi ten Keihoen ' , ' Ahi Tamer koa mul lisenges ' , ka ' Hetetamen ten Tomat ' .
23009007	Losilkatien onen hemai hekeih imok . Anatin , en hen , meatin keil vasi ito en tomat lisenges . Losilkatien onen hesuval losilkatien onen asuv houlu Deved mulamu . Kei hetondan en vulin ten keihoen onen ka helei revi usite onen meatin keil ka houmoni hemal en keil . Ka losilkatien onen hel lisenges hetokol keite ten out netan . Iahova , Asuv houlu ten out nesa , envatimok voumon koanek veni envatien onen minir marite mok . ”
23011001	Iahova selus ka en provet Aesea vit , “ Kosa , losilkatien koa ka en vatiamal onen asuv houlu Deved mai rokol keite teni suval vatiai tai koa ara lati . Ka avaseini , asuv houlu hau tai hekistal rani , hesuval silite mul vitehite ran vatte .
23011002	Ninin Votut onen Iahova hesieni ka hesan meteisauen ka ileilien mini . Hekatauni vailea en sise koa mal ka hesan keihoen mini keke voumoni . Ninin Votut koanek hesakini heilea revi Iahova ka hehouhou mini .
23011003	Asuv houlu enek hesi kei mok vahouhou min Ahi ka helong kati . En avong ten kot , kei houmoni hemal en meatin keil . Hermusiltei asas koa kei lesi mal en meten , vuo asas koa longe en ralingen .
23011004	Vuo . Navong heles usite onen meatin keil en out netan , houmoni housil sakien ten maluen enges . Anatin , houmoni hemal en koakeil tounah one tovuol ka hekataun koakeil arkeihtei . Ral min selusien onen , heling hakot en meatin vasi keil ten out netan . Anatin , hetal min selusien takeih onen , heta koteh moulien onen koakeil amum kalkali .
23011005	Vatte ten losilkatien onen hehi maluen ka anatinien .
23011006	En hen , tounah vasi keil koa amoul en out netan ito en tomat . Huli rendan keil ito out hetas en tomat hetal min titi sipsip keil . Taegar keil emun imatil out hetas hetal min nani keil koa avi havivi . Ka laeon keil ito hetal min titan buluk keil koa ave musising ka irkantei keil , ka keil imah revi keke titiali keil enges akilea avalamun keil .
23011007	Buluk keil ianian ruai hetal min bear keil , ka titae keil imatil ruai en tomat . Ka laeon keil ian oumunae hesuval buluk keil .
23011008	Titiali keil koa akea veah ilea ipilei vesesal en out koa amot tisa keil amul ien . Anatin , keil itokol amot keil , ka tounah sakras vamai vapurun keil .
23011009	En out vasi keil koa mul rahit Vatihou Saeon koa vi vatihou votut onen Ahi , tounah tovuol hel ien koa kilea vapurun etai meatin vuo voum vatisa . Ka ileilien usil Iahova hemai hesien revi out netan , hesuval atas mul sien revi vulin .
23011010	Avong hemai keke asuv houlu hau tai koa hekistal en vatiamal onen Deved hemai helomal . Meatin keil vasi ten out netan koa amul soutin iha ilesi ka usili . Anatin , keil imai veni en out kati onen koa hehi moreite vis hehi moreite mok .
23040001	Ahi viteni min Aesea vit , “ Kiha ven meatin keil onak , ka kihati lat rendemien keil one .
23040002	Kiha kiselus min meatin keil onak ten out Serusalem hetal min envatien , ka kihitehiteni min keil keke sua keil one ten mahien vus tuai . Anatin , kihiteni min keil keke mahien koa nasani min keil vinvin tuai ven tisaen keil one .
23040003	Evus , keil itaengon rea tai hehiso hekeih hehit , ' En out volvol , mihesak revi sise onen Iahova . Anatin , en out mes , mihoum motein sise onen Ahi orer .
23040004	Mihetahin revi poal vasi keil , ka vatihou keil vasi , miheil lati hehi aet . Out keil koa vurvuru , mihoumoni hehi aet revi , ka mihetahin vasi vulvul keil .
23040005	Hevus , Iahova hetie lat muohien onen ka meatin keil vasi ilesi en avong hetas . Tounah vasi keil enek hekistal hehi anatin veni Iahova varei vat kati . '
23040010	? Milesi ? Iahova ten Keihoen varei mul mai suval meatin tavaeen tai koa mulin vativieh keil onen tuei . Kei losil kat out vasi ral min mari keihoen onen . Mul mai ral min ui umen onen ten vaeen koa vi tounah keil koa lah lati ran vativeih keil onen . Anatin , kei mai ris ral min meatin keil onen koa kulat keil ran hen vativieh keil onen .
23040011	Kei hetounat revi en meatin keil onen hesuval meatin ten sipsip mul rounat en sipsip keil osen . Anatin , Iahova houmoni hemukonek min meatin keil onen , hesuval meatin koa mul vous titi sipsip keil osen ka kav kat revi mul en veimasen . Anatin , Ahi hesuval meatin tai koa ring meraun sipsip keil osen koa titae keil mul .
23040018	? Kami mimundemi keke Ahi suval asa ? ? Asa varei suvali ?
23040019	? Mukave ? ? Kei suval nana koa meatin enges musahi , ka amosan eni en tounah tetahos keil suval gol ka silva ? ! Vuo !
23040020	Ka munak mane ten vati ahi koanek keih ramat , meatin kilea valei kat ai tai koa keih koa sakras vamande . Hevus , kei helei kat meatin koa vi meteisau vasah etai nana koa kilea vahatimal revi ka sakras vamot . ? Iahova suval vati ahi koanek ? ! Vuo !
23040021	? Kami mireingeingeni ? ? Mirlongtei asa koa kistal en avong mulamu ? ? Mirlongtei veah isei mumon out netan ? Iahova varei mumoni .
23040022	Kei mul rondan en vulin ten keihoen nesa mok mulin out netan . Mul les meatin keil ten out netan avi heisavos suval titin keil . Ahi mumon out netan ka leh teilang kav koe . Anatin , leh teilang suval tapolin keke meatin keil avato ien .
23040023	Ral min keihoen onen , Ahi kilea vou tan en avat keil koa amundemi keil akur keihoen keke imai ihi heisav enges .
23040024	Avat keil enek asuval titi holeai keil koa avi heite hau , ason rohtoh en lite ka amoul havivis . Evus , Iahova mai ven keil suval eang sisil tai , ka sakin keil amaleles ka amukou , muh lat keil , ka avupuol .
23040025	Ahi koa vi votut imok visi vit , “ ? Inau nasuval asa ? ? Isei komal milvinvin ? ”
23040026	Mihelele hehina nesa en teilang . ? Isei mumon hitu keil vasi koa milesi ? Hitu keil enek asuval meatin keil tavaeen koa Iahova mul mulamun keil amemea ka vise retai en keil en eis kati one . Veni keihoen onen marite , tovuol en keil vavuol .
23040027	? Kami , me-Isrel keil , vensa miselus kutut kat Iahova ka mivit kei reingeingen sakvisien keil onami ? ? Vensa mimundemi mivit Ahi enrovattei vailea keke kami milong mahien en hen meatin sav keil ?
23040028	? Mukave ? ? Mireingeingeni veah , vuo mirlong usiltei veah ? Iahova vi Ahi koa mul lises ka lisenges , ka kei varei mumon out netan . Aven sakras vamemerau ka meatin tovuol vailea vasin rendemien keil onen veni mariso ramat .
23040029	Kei varei mul san keihoen min koakeil ave memerau ka arkeihtei .
23040030	Litetai hau keil ka atouli hau keil , avong tei , ave hememerau ka isavoi navong keihoen one mul vus .
23040031	Ka min koakeil aling desien one en Iahova ven kataunien , kei hesan ris keihoen min keil . Tounah vasi keil koa amumoni ral min keihoen koa hesani min keil hemaes hesuval veivakum koa mul muka maes en teilang nesa . Anatin , meatin keil enek ual heha vio . . . ave hermemerautei . Keil akilea iloh heha vio . . . ave hermahtei .
23042001	Provet Aesea vit mesen selusien onen Iahova vit , “ Ekek , meatin toumien onak koa nasan keihoen mini . Kei varei narie lati , ka nasi nau veni . Nasieni en Ninin onak , ka helosil kat revi out vasi keil en sakien ten maluen .
23042002	Kei hervitei meatin koa heselus hekeih , ka en sise keil , hermakultei en selusien onen .
23042003	Ven enmahisien onen , hermumontei hekeih en koakeil mesav keil amumoni keih en keil . Ka koakeil demkatien one rokeihtei mun , kei hesuv kat demkatien one . Navong helei revi en usite onen meatin keil , houmoni hemal min keil vasi .
23042004	Hehati mal hekeih ka rendemien onen sakras vamot heha hetokol avong keke houmon sakien ten maluen heka rahit out vasi netan . Anatin , meatin keil koa aro soutin amul arosin hihiseien keil onen .
23042005	Evus , provet Aesea vit risi vit , “ Koanek selusien onen Iahova koa vi Ahi . ' Inau namumon teilang koa ka rahit out netan . Inau namum revi out vasi keil ten out netan ral min tounah vasi keil koa amoul ien . Inau nasan eang ten moulien koa meatin keil amuseh eni . Ka inau naling ninin mul en meatin keil koa amul amual en out netan .
23042006	Ral min maluen onak , inau , Iahova , navisok kum minau , ka nihuli kat hem ka nikataunuk . Nikur koek ka numon hatkatien takeih hetal min meatin keil heka enuk . Nisakinuk kimai kihi laet tai koa hesil en sise ven meatin keil ten kantri sav keil .
23042007	Keik kisakin koakeil avi metovar imai ilele , ka koakeil aro en out koa malikelik en eim takeih , kumon keil imaluv rani . ' ”
23049005	Meatin toumien onen Iahova viteni vit , “ Mulamu , navong arvasitei nau mau , Iahova rie lat nau tuai keke mahi meatin toumien onen . Anatin , rie lat nau malah ris me-Isrel keil koa amul soutin rani . Iahova vati lat inau , ka keihoen onak ka veni . ”
23049006	Iahova viteni minau vit , “ Keik kovi meatin toumien onak ka kumon tounah keil koa hemariso mok . Anatin , kilah ris me-Isrel keil koa aka rasil ka amoul veah , keil imai ris ito en atan kati one . Ka koa hetetamen imok , nisakinuk kimai kihi laet tai koa hehihili revi heha en kantri vasi keil , keke meatin vasi keil ilea suk keke sise ten mututien onen Ahi mai rokol meatin vasi keil ten out netan . ”
23050004	Meatin toumien onen Iahova viteni vit , “ Iahova ten Keihoen san ileilien minau keke mahisein meatin sav keil eni , ka masan selusien ten kataunien min koakeil alekao . En visokon vasi , Ahi silasil en nau keke nitaeong revi asa koa vit vahiseinau eni .
23050005	Iahova sakinau namundem kilea selusien onen . Narseseintei ka narvilestei eisiluk vaha rani .
23050006	Navong meatin keil evati avatah nau en viau ven umen koa keik kosani minau , namaen eisiluk min keil amutahi . Navong keil aleh lat hiluk ten veimasok ka amutiv kat veinak , narling suaintei veinak ran keil . Ka navong keil aselus karen nau , naro raeng enges .
23050007	Tounah keil amumoni va kat inau sakras voumonau mamemou veni nakilea keke Iahova ten Keihoen mul kataunau . Sakini nasak mesenau makur tounah koa keil umoni minau veni nakilea asakras avasakinau mamemou .
23050008	Keil asakras veni Ahi ro vesesal venau , ka kei hetie lati min keil keke moulien onak muto en meten . ? Isei envati vason selusien tatisa vaha kat nau ? Tahos lovaha en kot lovahatimal ruai keke avatalimal en ialu . En out enek , kei hehit visi asa koa mundemi namumoni tisa eni .
23050009	Iahova ten Keihoen varei heselus en usite onak . ? Sakini , isei kilea vaselus vatisa vaha kat inau ? Keil akilea avaselus heha vio . . . ivupuol enges . ”
23052013	Iahova selus ka en provet Aesea vit , “ ? Kami milesi ? Meatin toumien onak houm hetal min meteisauen , ka houm vasi tounah koa nalingi en hen . Ven sakien enek , nihati lati ka nisan houhouen mini . Anatin , nisan more eis ten hetetamenien mini .
23052014	Navong amuti katiat nan ka amutahi en aven , amumoni va vio . . . alesi suval rovitei mun meatin . Sakini , meatin keil houlu amuti manin eni navong alesi .
23052015	Ka navong iles hetetamenien onen , meatin keil houlu ten out netan iti manin eris eni , ka asuv houlu keil ehehon . Veni keil ilei kilea en asa koa arlong usiltei veah , ka indem kilea suk tounah keil areingeingeni veah mulamu .
23053001	Navong meatin keil iles asa koa hekistal en meatin toumien onen Iahova , keil ihiteni min keil eris ihit , “ ? Munak meatin tai vit usil longlongien enek mulamu , isei hekul anatin eni ? ? Isei kilea valei kilea hen Iahova en sakien keil koa kistal ekek ?
23053002	Vi rendemien onen Iahova enges keke meatin toumien onen hemoul hesuval liai koa viteh en atan tames . Tounah tovuol en veinan vuo en aven koa vasakin meatin keil avandem usili vuo avousili . Anatin , tounah tovuol varei eni koa valeh meten meatin keil .
23053003	Meatin keil amundem maeni ka aseseini . Kei vi meatin koa kilea revi sakvisien keil ka mahien keil emun . Kei vi meatin koa meatin sav keil amundem heisav eni ka erovattei availea kei .
23053004	“ Anatin eli , kei lah lat mesaien keil orer , ka kur mahien keil orer en aven . Ir romundemi keke Ahi varei san sakvisien ka mahien keil mini . Anatin , romundemi keke amutah purun aven ven tisaen onen enges .
23053005	Ka asal vini ven tisaen keil orer . Anatin , amuti kareni ven sakien tisa keil koa ir enges romumoni . Amutah puruni keke ir rokilea rovato en tomat vatal min Ahi . Ka out koa lovlovu en aven , sakin aver maluv ran mesaien keil .
23053006	Ir vasi rosuval sipsip keil koa alei ras sise one ka avuol . Anatin , ir vasi romusil retai en sise keil orer . Ka mahien koa mal keke Ahi hesani minir ven tisaen keil orer , kei sani suk min meatin toumien onen .
23053007	“ Avaseini meatin keil amum tisa houlu va kati , rendemien onen mules netan , ro raeng enges . Kei suval titi sipsip tai koa amulamuni vaha avouasi vamat , roviten etai selusien . Anatin , romumontei verien suval sipsip tai navong asoui lin hilin .
23053008	Navong ales usite onen en kot , armumontei vamal eni . Keil amulamuni va vamat , ka meatin keil amundem heisav eni enges . Asan rendemien keke moulien onen vavus ran out netan , ven tisaen keil orer .
23053009	Avaseini evati avatahin teiai onen vesesal ven koakeil amum tisa , navong mat , arahini en out koa arahin koakeil tounah one houlu amul ien . Keil amumoni mini mukonek , veni kei romumontei rea vuo roluvostei meatin sav keil . ”
23053010	Ka en Aesea , Iahova selus eris usil meatin toumien onen vit , “ Inau etin , namumon rendemien onak keke kei hekur mahien hesuval amuti kokoa . Inau nisakin moulien onen hemai hehi sanien votut tai koa voutut moulien onen meatin keil . Ka katau , hemoul eris ran matien , ka hemoul heto hetaveah ka heles titan keil koa hehi houlu ka koakeil emun ikistal ika en keil . Ka en meatin toumien onak , rendemien keil koa naling kati hemai hekur heite .
23053011	Katau en mahien onen , kei heles ris sien en moulien onen . Kei heilea suk keke rokur heisavontei mahien onen . Meatin toumien onak , moulien onen mal revi ka houmon moulien onen meatin keil houlu hemai hemal en metok . Helah lat tisaen keil one ran keil keke num ris methos onak hetal min keil .
23053012	Hesakini , inau nisan eis ten hetetamenien mini ka hetondan hetal min hetetamen sav keil ka hetal min koakeil akur keihoen . Numoni hemukonek veni kei mae koteh moulien onen vamat , ka maen kei enges keke avasak puruni vatal min meatin tisa keil . Ka kei lah lat tisaen keil ran meatin keil houlu , ka vis Ahi voumon ris methos onen min keil . ”
23055001	Iahova selus min meatin keil onen ka en provet Aesea vit , “ ! Ei , kami vasi koa maroro kat kami , oai keiek , mihemai mihemuni ! Ka kami koa mane onami tovuol , almai alhul anien ranau ka miheani . Anatin , almai venou ka alhul uaen ka melik , veni inau nisa maeni min kami .
23055002	? Vensa mivul tounah en mane onami koa sakras vakataun moulien onami ? ? Vensa mimum keih keke mivahul anien koa sakras val vataveah ? Mihetaeng revi enau ka mihoumon asa koa mahiteni . Hemukonek , en tinomi , mihesi kami ven anien koa tahos vis tahos imok koa nisani min kami .
23055003	Meatin keil onak , mihelong nau ka mihemai venau . Mihemai venau , ka mihelei kat moulien koa vi anatin . Inau numon hatkatien takeih hetal min kami koa hel lisenges , ka nitie lat envatien onak min kami musil asa koa navat kati min asuv houlu Deved mulamu . ”
23055006	Aesea viteni min meatin keil vit , “ Kosa , mihehiles mihelei kat Iahova navong maen kami mivahotini . Mihehiso heha veni navong mul vesesal ven kami .
23055007	Kami , meatin tisa keil , mihelokovein sakien tatisa keil onami ka rendemien keil koa romaltei . Anatin , kami mihehiles moulien onami ka mihemai vesesal ven Iahova . Hemukonek , enmahisien onen hel en kami ka houmon ris methos hetal min kami . Anatin , kei hermundemtei mun tisaen keil onami varei . ”
23055008	Evus , Iahova viteni mun min meatin keil onen ka en provet Aesea vit , “ Rendemien onak rosuvaltei rendemien keil onami , ka sakien onak teisav ran sakien keil onami .
23055009	Anatin , rendemien ka sakien keil onak vina nesa mok mulin rendemien ka sakien keil onami . Keil amul nesa mok suval koa teilang mul nesa mok mulin out keil vasi en out netan .
23055010	Navong ous motmot ran teilang vakas out netan , mum vasi umen onen . Mul sakin tounah vasi keil koa aluhi en atan moul ka san heite ka aneite min meatin keil avani .
23055011	En vati sakien enek , selusien onak koa va min meatin keil , sakras vahi heisav enges . Navong nasan selusien tai eva , selusien koanek houm vasi tounah keil koa naling kati tuai voumoni . ”
23059001	Provet Aesea sel kat meatin keil vit , “ Kami minandemtei minahit Iahova rokurtei keihoen voutut moulien onami . Ka minandemtei mun minahit ralingen vonhon keke rolongtei uaien onami ven kataunien . ! Romukteinek varei !
23059002	Tisaen keil onamis mul riti vas kami miva soutin ran Ahi onami . Anatin , tisaen keil enges onami sakin Ahi viles eisilin min kami ka sakin kei rolongtei mun hisien keil onami .
23059003	Sakien keil onami vilehilu en tisaen ka hemi vi amus ral min ran meatin sav keil koa mimuasi mat . Hilingomi vilelau en liluvosien ka mimul miselus en tounah koa romaltei .
23059004	En out koa amumon kot ien , mirmusiltei sise koa vamal . Ka navong mimulomal keke mivaselus en usite onami , miluvos ka miselus en tounah koa rovitei anatin keke mivaleh rendemien onen meatin sav keil . Kami miling kat sise keke mivapurun meatin sav keil eni , evus , mimusili . ”
23059009	Provet Aesea vit lat tisaen en usite onen meatin keil vit , “ Ahi rolestei mun usite keil orer maluen onen rorokoltei mun out koa roro ien . Komai merosin meneai vakistal en moulien onomai , ka melesi vi mankoli enges .
23059010	Sakini memutivul suval meatin koa meten var . Anatin , memusavoi en taviai enges suval out mul vong . Avaseini mesav keil ave keih , keihoen tovuol enir suval memat tuai . ”
23059012	Sakini , meatin keil avitehit lat keil min Iahova avit , “ O Iahova , sakien tatiso keil onomai koa memumoni va katuk avi houlu ramat . Tisaen keil onomai amul amuas ris komai . Anatin , komai mekilea keil vasi , ka melonge tisa houlu ven keil .
23059013	O Iahova li , komai mevae va katuk , ka memun mevit mereingeingenuk varei . Meseseinuk ka mermusiltei mun keik koa kovi Ahi onomai . Lisenges , meselus usil sise koa mevapurun meatin sav keil eni , ka mukave komai mehemea mehelokovein hem . Liluvosien keil amul akistal sase enges ran rendemien onomai , sakini selusien taliluvosien mul kistal ran ongomai lises .
23059014	Navong meles revi usite onen meatin keil , mermusiltei mun more sakien keil , ka sakien ten maluen tovuol enir . Selusien ten anatinien tovuol luhu en meatin keil onomai , ka merkul anatin entei mun selusien onen meatin sav keil veni komai vasi meluvos .
23059015	Ka veni anatinien tovuol emun en komai , koakeil evati avalokovein sakien tisa keil one , alesi keke meatin sav keil amea apurun keil . ”  Sakini , provet Aesea viteni vit , “ Sakien tatisa vasi keil onen meatin keil , Iahova lei kilea eni ka rositei veni , veni kei lesi keke maluen tovuol en keil .
23059016	Kei longe tisa navong lele ka lesi keke meatin tovuol vakataun meatin sav keil . Sakini kei vit voutut moulien one en keihoen ka maluen onen enges .
23059017	Sakini , musin en kei suval meatin tavaeen tai . Musin en maluen suval tounah koa mul koe veimasen , ka ling sakien ten mututien suval tounah koa kur koe vatin . Kei hemai hesa kesi min meatin keil usil sakien tisa keil koa amumoni , ka hetie lat vurohien onen min koakeil amum kalkali .
23059020	“ Inau , Iahova , nimai en out Serusalem ka moutut moulien onen meatin keil koa amul ien . Anatin , nimai nikur koe me-Isrel keil koa aviles ran tisaen keil one . ”
23061001	Koanek selusien onen meatin toumien onen Iahova , “ Ninin Votut onen Iahova ten Keihoen mai sienau , veni rie lat nau mahitehiten more longlongien min koakeil tounah one tovuol . Kei sila nau masakin koakeil tine mah , ilonge hetahos eris . Anatin , sila nau mahiteni min koakeil amul en hen mesav keil keke imaluv iha , ka min koakeil amul en mankoli ten eim takeih , keil akilea avasital rani avaha ris teim .
23061002	Kei sila nau mahitehiteni keke Iahova rie lat avong koanek keke kei vatie lat kataunien onen min meatin keil onen , ka vou lin koakeil amum tisa . Kei sila nau numai mahati lat rendemien onen koakeil amurang .
23061003	Numai masakin koakeil amurang en out Saeon avakur ris keihoen . Anatin , koakeil arangis meatin tai , nihati lat rendemien one . Nihiles tangien one hemai hehi souen keil ten masmasien . Ka keil ilomal hekeih en sakien ten maluen hesuval vatiai keil koa vi tipati koa Iahova varei luhi . En sakien enek , moulien one hetie lat muohien ka hetetamenien onen Ahi . ”
23064004	Provet Aesea vis min Iahova vit , “ O Iahova , meatin tovuol veah valesuk en meten , vuo vakur longlongien usil ahi sav tai koa suvaluk . Veni keik varei komumon marmari tounah vakataun koakeil aling desien one enuk .
23064005	Keik kokur revi koakeil evati avoumon asa koa mal , koakeil amundem kat mengkatien keil onom ka amusili . Ka min komai , kosel kat komai , ka memules memumon tisaen keil . Anatin , avaseini kovuroh kat komai houlu , en avong onen avu onomai keil mai rokol kosa , komai memules memum romaltei . Mervinvintei kovoutut moulien onomai .
23064006	Komai vasi mermutotei en metom . Anatin , avaseini mesak visi mevoumon sakien keil koa memundemi mevit mal , en metom , sakien keil enek atisaso vilehil . Ven tisen keil onomai , moulien onomai suval ouai koa maleles ka merangli , ka vuol navong eang muh rasil lini vaha .
23064007	Tovuol en komai vahis minuk . Meatin tovuol emun envati vailea keik . Ven tisaen keil onomai , keik koling suainuk ran komai ka komaen komai mekan heite ten tisaen keil onomai .
23064008	Ka keik , Iahova , kovi tata onomai . En hem , komai mesuval tanhili koa keik komumoni mai vi pot . Anatin , komai mevi heite ten umen onom .
23064009	Sakini , konavul kattei komai li . O Iahova li , konandemtei mun usil tisaen keil onomai . Kitie lat enmahisien onom min komai li veni mevi meatin keil onom . ”
24001001	Selusien keil koa mul en tus koanek , Seremaea mutisi . Kei vi natin Hilkaea koa vi pris tai koa mul en taon ten out Anatot koa mul en atan onen koakeil akistal en mari vatiamal onen Bensamin .
24001002	Navong asuv houlu Sosaea , natin Amon , losil kat meatin keil ten out Sudah sua teindan etel (13) , Iahova selus rohtoh min Seremaea .
24001003	Ka Ahi selus mini en sua vasi keil koa Sehoiakim , natin Sosaea , vi asuv houlu ka losil kat me-Sudah keil . Anatin , Iahova mul selus min Seremaea rokol avong koa asuv houlu Sedekaea , natin Sosaea losil kat me-Sudah keil sua teindan tai (11) . En avati koa vi elim en sua koanek , me-Babilon keil umai amu lin me-Sudah keil . Avuli kat keil ka alah vasi keil uva en out Babilon .
24001004	Iahova mai selus minau vit ,
24001005	“ Seremaea , mulamu en avong koa namumonuk en vangen mama onom , nakileak tuai . Anatin , mulamu en avong avasuk , nalei kanuk tuai . Nalei kanuk kovamai kovahi provet onak kovaha ven meatin keil ten kantri sav keil . ”
24001006	Ka navit kesi mini navit , “ ! O Iahova ten Keihoen ! Inau narkilea revitei sakien keil ten selusien veni navi meatin hau enges . ”
24001007	Ka Iahova viteni minau vit , “ Konaselustei konahit keik kovi meatin hau enges . Kiha ven meatin vasi koa nasilak kovaha ven keil , ka kiha kisan selusien vasi keil koa nameng katuk keke kovahiteni .
24001008	Konametauntei keil veni , Inau , naro venuk ka niting koek . Inau , Iahova , nasan selusien vasi keilek . ”
24001009	Evus , Iahova mutelan hen ka rokol ongok ka viteni vit , “ Kosa naling selusien keil onak mul en ongom .
24001010	? Kolonge ? Kosa nalei kanuk kovakur keihoen keke kovahit mesen asa koa hekistal min meatin keil ka en kantri keil emun . Munak kihiteni minau makulat asuv houlu tai ten kantri tai ka mou lin meatin keil onen , inau numoni . Munak kihiteni minau mou rasilin out tai ka maling meatin sav keil avalosil kati , inau numoni . Ka munak kihiteni mahati lat kantri tai ka maluh ris ah keil teni , kei mun , numoni .
24001017	“ ! Seremaea , mea , kisak mesenuk ka kiha ! Kiha kilomal ka kihitehiten tounah vasi koa nameng katuk kovahiteni . Kosa , konametautei kovaselus en meten meatin keil . Veni munak kil kimetau , asa koa inau numoni heha katuk hesakinuk kimetau hemarite mok en mete .
24001018	Seremaea , kitaengon revi enau . Meatin vasi keil ten kantri koanek ivae heha katuk : asuv houlu ten out Sudah , hetetamen keil onen , pris keil one , ka me-Sudah vasi keil emun . Ka keil isakras avahitan enuk veni inau niting koek . Kosa nasan keihoen minuk kovamai kovasuval vieh takeih tai koa ka rahit koe taon tai . Anatin , keik kimai kisuval pos tai ten usi eim koa keih koa amumoni en aean , veni Inau , Iahova , naro vesesal venuk ka namese moutut moulien onom .
24001019	
24006013	“ Meatin vasi keil , koakeil avi hetetamen umai arokol koakeil avi havipi , keil vasi avi metenan ka akur mane en sise koa romaltei . Avaseini keil avi pris vuo provet keil , keil amules aluvos meatin keil keke avalah mane one .
24006014	Kosa , tounah keil houlu amul apurun meatin keil onak , ka avat keil amum heisavonis . Hetetamen keil enek amul aviteni min meatin keil avit , ' Tomat onen Ahi hel ven kami . ' Ka kosa , tomat tovuol varei . ”
24017005	Koanek selusien onen Iahova koa ka en provet Seremaea vit , “ Mahien hel en koakeil envatien one romul tei enau ka koakeil aviles ranau . Keil aling desien one en keihoen onen meatin enges .
24017006	Keil asuval holeai keil koa amoul en out volvol , keil asakras avales tahosien en moulien one . Moulien one hehi heite hon hesuval out tames , ka hesuval out koa sol purun atan teni keke tounah tovuol vamoul ien .
24017007	Ka koakeil aling desien one mul enau , inau nitokol kat keil .
24017008	Keil isuval vatiai keil koa aluhi mul en vali oaisal , koa lite keil amoul arokol oai . Avaseini mahien keil umai hesuval meteiai ritin keih , keil asakras avametau veni iles tahosien hesuval vatiai koa oute keil memeasen lises . Avaseini ous romustei , keil amules arekao .
24017009	“ Tin meatin keil vilehilu , lises mul liluvos . Meatin tovuol vailea vasi en tisaen keil koa mul suai eni .
24017010	Ka inau , Iahova , nalei kilea en rendemien onen meatin keil , ka nalei revi tounah koa mul en tine . Sakini , nisa kesi min keil housil sakien keil koa amumoni , ka nisan heite ten umen one min keil .
24020005	“ En avong keil koa amul umai , vativieh keil onami imai ivae heha kat taon onami ten out Serusalem . Ka keil ilah mane ka tounah vasi onami koa tahos imok koa amumoni en gol , silva ka more ahat keil hehi one . Anatin , keil ilah tounah sav vasi koa tetahos emun koa asuv houlu keil ten out Sudah aling ruaini mul , ka ilahi heha ris en kantri one ten out Babilon . ”
24020007	Evus , provet Seremaea vis Ahi vit , “ O Iahova , keik koluvos inau ka inau nakul anatin eni . Ral min keihoen onom , kokeih kat nau , ka komulinau . ! Ven selusien koa kosani minau , meatin vasi keil amul akarenau ! ! ! Lises amul aviteai enau ! !
24020008	Ka navong vasi namang vas ongok maselus , keik kosakinau naviso va kat meatin keil ka namakul kat keil navit , “ ! Vaeen keil imai ka u lin tounah vasi onami ! ” O Iahova , meatin keil amunge katnau ka avit usil nau veni namul navitehiten selusien onom .
24020009	Ka munak naviteni en rendemien onak navit , ' Nirselustei usil Ahi ka nirvit mesentei mun selusien onen en Isen , ' selusien onom mai suval ahang koa mukan purun tinok . Nasak visi mahuli kat selusien onom , ka nasakras varei .
24020010	Nalong meatin keil aselus lelau va kat nau avit , ' Meatin ekek vi uti metauen varei . ! Rovaha rovahit lat kei min avat orer keil ! ' More tuak vasi keil evat nau mamot en selusien onak ka arosinau keke avasak luvos nau . Keil amul avit , ' Munak rokilea rovasak luvosi , ir rehut kati ka rehouasi vasa kes mahien koa selusien onen mumoni vakat ir . '
24020011	Ka keik , Iahova , komul koring koe nau suval meatin tavaeen tai koa aven keih . Sakini , koakeil asak visi avapurunau , keil imot . Keil isak visi mok ihit avouas nau , ka keil isakras . Keil imemou vareis veni keil asakras avoumon etai tounah vaha kat inau . Memouen one , meatin sav keil asakras evavobongeni en avong etai .
24020012	O Iahova , Asuv Houlu ten Out Nesa , keik kolei revi usite onen koakeil amal en metom , ka kokilea asa koa mul en tine ka rendemien one . Sakini , ekvati malesuk kovasa kes mahien min vativieh keil onak , veni naling usite onak mul en hem .
24020013	“ ! Sakini , mihesau min Iahova ! ! Anatin , mihehati lat Isen ! Veni kei mul mutut koakeil meatin sav keil amul apurun keil , kei mul lah lat keil ran hen koakeil atisa . ”
24023001	Iahova selus min meatin keil ka en provet Seremaea vit , “ ! Hetisa mok min avat keil onen me-Isrel keil koa amul asak purun meatin keil onak ! Keil asuval meatin tisa keil koa arlosil kat revitei sipsip keil ose ka amaen keil aretasile . ”
24023002	Ven sakien one , koanek vi selusien onen Iahova , Ahi onen me-Isrel keil , va min avat keil koa ling keil avalosil kat revi meatin keil onen . Kei vit , “ ! Kami mirlosil kat revitei meatin keil onak ! Milikat rasilin keil uvaha . Sakini , nisan mahien min kami ven tounah tisa keil koa mimumoni .
24023003	Hevus , inau nilah ruain vangi meatin keil onak imai ris ran kantri savsav keil koa namaen keil aratasil uva aro ien . Anatin , nilah ris keil imai ito en atan kati one ka ikur titiali keil imai ihi houlu eris .
24023004	En avong enek , inau nilei kan avat keil koa imai ilosil kat revi keil . Keil isuval meatin keil koa alosil kat revi sipsip ose keil ka umon keil irmetautei mun ka irmundemkotei . Tovuol en keil hevuol . ”
24023005	Iahova selus eris vit , “ Avong tai mul mai keke nihati lat asuv houlu tai koa sakien onen mal revi ran vatiamal onen Deved . Kei helosil kat meatin keil hetahos ka helei revi usite one housil meteisauen onen . Min koakeil amum tisa , kei hesan mahien min keil , ka min koakeil amum tahos , hesan tahosien min keil .
24023006	Navong kei vi asuv houlu , me-Sudah keil ito en tahosien , ka me-Isrel keil ito en tomat . Keil ihise en ' Iahova-sidkenu ' koa aneite teni vi ' Iahova vi maluen orer ' . ”
24029001	Koanek selusien koa provet Seremaea , koa mul en out Serusalem , mutisi ka sani mini elda keil , pris keil , provet keil , ka me-Isrel vasi keil emun koa asuv houlu Nebukanesa lah lat keil ran out Serusalem keke aval en hen en out Babilon .
24029010	Provet Seremaea mutisi vit , “ Koanek selusien onen Iahova koa vit , ' Navong mimul en hen me-Babilon keil hetokol sua hanumau etel ka halualim emun (70) , niha niles kami ka num housil hatkatien koa namumoni ral min kami keke malah ris kami mivamai en atan ekek .
24029011	Anatin eli , inau , Iahova , namundem kati keih asa koa naling kati keke vakistal en kami . Naling kati keke kami miheles tahosien ka hervitei mahien . Anatin , tounah keil tetahos koa naling kati hemai hekistal en moulien onami , mihendem usili hetal min sien veni mikilea hemai hehi anatin .
24029012	En avong enek , navong kami mihehise nau ka mihehis minau , inau nilong hisien onami .
24029013	Anatin , navong mihelekat nau hetal min tinomi vasi , mihehotinau .
24029014	Anatin , nimaen kami mihehotinau , ka inau , Iahova , nisan ris asa koa vuol ran kami . Nikur ris kami mihemai ran kantri keil ka out vasi koa nalikat kami miva miro ien . Hevus , nikur ris kami miheha miheto en atan koa nasila lat kami rani . Inau Iahova nasan selusien vasi keilek . ' ”
24031003	Mulamu , Iahova kistal minir ka viteni vit , “ Inau , ekvat kami ral envatien koa keite teni tovuol . Ral min tahosien koa narie lati min kami , naleh kami mimai vesesal venau .
24031031	“ Sakini , Inau , Iahova , naviteni keke avong tai mul mai keke numon hatkatien hau takeih hetal min me-Isrel keil ka min me-Sudah keil emun .
24031032	Hatkatien hau koanek hersuvaltei hatkatien matu koa namumoni ral min avu one keil telamu en avong koa navuli kat he ka namulamun keil alokovein kantri ten out Isip . Inau nalei kat revi keil suval meatin tai mul lei kat revi ahin onen . Ka avaseini , keil arali koteh hatkatien takeih koa amumoni ral minau .
24031033	Hatkatien hau koa numoni hetal min me-Isrel keil en avong enek hemukok : Inau , Iahova , niling mengkatien onak keil il en rendemien one , ka nitis kati hel en tine . Inau nihi Ahi one , ka keil ihi meatin keil onak .
24031034	Hesakini , keil irviseintei mun tue keil availea en Iahova veni keil vasi ilea enau , koakeil avi havipi heha hetokol koakeil amarite . Anatin , keil ilea enau veni nirleletei mun hetisa en keil ven tounah keil one koa romaltei amumoni . Anatin , nirmundem usiltei mun tisaen keil one koa va kat keil . Inau Iahova nasan selusien vasi keilek .
25001008	Ir , meatin keil ten out Serusalem , tisaen orer houlu ramat , ka amul amumon ir rovilehilu en meten Iahova . Koakeil avouhou minir mulamu , kosa , keil alei sesein ir , veni tisaen keil orer mai en mesaiuai suval ir rokaka hon . Sakini , romis ka rokav koe nar veni romemou .
25002017	Tounah keil koa Iahova vat kati vit houmoni minir , kei mum vasi . Kei mu rasilin ir ka tounah keil orer suval koa sel katir eni mulamu . Kei rorie lattei mun enmahisien minir . Kei mumon vativieh keil orer asi keil veni maen keil amu linir en vaeen .
25003019	Ka navong namundem usil tounah keil koa purunau kosa , ka mukave tounah onak tovuol suval meatin tai koa out kati onen tovuol , kun en moulien onak suval oai ten measen .
25003020	Rendemien keil ekek mul en moulien onak lises , ka tinok mul mis veni .
25003021	Ka avaseini , navong narendem sakien onen Iahova , mumonau namundem usil asa koa hemai hetal sien .
25003022	Nakilea keke envatien onen hel lisenges , ka sakras vavus . Ka enmahisien onen emun , keite teni hetovuol .
25003023	Keilu luvi heite hau en visokon vasi . Hatkatien keil onen , kei mum vasi .
25003024	Avaseini tounah onak tovuol , demkatien onak keih en Iahova koa tahos imok mulin tounah sav keil ten out netan . Sakini , naling desien onak en kei enges .
25003025	Iahova mumoni tahos min koakeil aling desien one en kei , min koakeil amul amusili .
25003026	Sakini , tahos keke ir reheto raeng , ka rehetosin avong koa Iahova hemai houtut moulien orer .
26002001	Ahi viteni minau vit , “ ! Natin Adam , mea kilomal ! Ekvati maselus minuk . ”
26002002	Ka navong mul selus minau , ninin onen mai sien nau ka rali lat nau namulomal . Evus , naraengoni kei selus eris minau vit ,
26002003	“ Natin Adam , namul nasilak keke kovaha ven me-Isrel keil . Koakeil , vatie keih ramat ka amul aviles eisile ranau . Keil asuval avu one keil telamu , keil vasi amul along seseinau mai rokol kosa ekek .
26002004	Vatie keih ka arvouhoutei minau . Ka avaseini amumon sakien keil ekek , nasilak kovaha keke kovahit mesen asa koa inau , Iahova , Ahi ten keihoen , ekvati mahiteni min keil .
26002005	Anatin keke vatie keih ka erovattei availea selusien keil onak . Ka avaseini munak keil ilong kat selusien keil onak vuo ilong seseini , ka ekvatis availea keke provet tai mai selus min keil .
26033007	“ Natin Adam , kosa nalinguk kimai kihi meatin tai taleikokoeen keke kovalei kokoe en me-Isrel keil . Sakini , navong nasan selusien tai minuk , keik kiha kisel kat keil eni .
26033008	Munak nihiteni minuk keke meatin tai hemat ven sakien tisa keil onen ka keik korvatei kovahit meseni mini , kei sakras vahiles sakien keil onen keke inau moutut moulien onen . Hesakini , hemat ven tisaen keil onen . Ka en metok , ran hel en hem .
26033009	Ka munak kiha kihit meseni mini , ka kei hervilestei ran tisaen keil onen , anatin keke hemat ven tisaen keil onen , ka keik , koutut sasom en moulien onom .
26036016	Iahova vit risi mini vit ,
26036017	“ Natin Adam , navong me-Isrel keil amul veah en atan kati ose , keil asakin atan ose mai vilehilu en tisaen keil ka sakkalkalien keil one . En metok , sakien keil one romutotei suval mesaien koa onen mama keil .
26036018	Keil aleh vurohien onak va kat keil ven ran meatin keil koa amu vinvini keil en atan koanek , ka veni keil asakin out vi amus ral min nana keil koa aling keil amul ien .
26036019	Inau nalei revi usite keil ten umen ka sakien keil one ka nalesi keke armaltei en metok . Sakini , nasila rasilin keil uvaha en kantri sav keil .
26036020	Ka en out vasi koa uva aro ien , keil asakin meatin sav keil avitan en Isok veni koakeil ten kantri keil enek avit , ' Alah lat me-Isrel keil ekek ran atan kati one veni Iahova , Ahi one , keihoen onen rovinvintei vakur koe keil . '
26036021	Sakini , namundem usil Isok koa vi votut , veni navong me-Isrel uva en kantri sav keil , sakien tisa one sakin meatin savsav keil alei heisav en Isok .
26036022	“ Sakini , kiha kihiteni min me-Isrel keil kihit , ' Koanik selusien onen Iahova , Ahi ten Anatinien . Asa koa inau numoni , nirmumontei ven kami , me-Isrel keil . Numoni vahati lat ris Isok koa vi votut . Anatin , nihati lat Isok koa kami , me-Isrel keil , mimumoni mai vi amus en meten meatin keil ten kantri vasi keil koa miro ien .
26036023	Inau nitie lati min meatin keil vasi ten kantri keil enek keke Isok vi votut . Anatin , Isok koa mimumoni vilehilu en mete , nisakin keil ilei kilea suk keke Isok vina nesa mok . Keil ilea suk isei Iahova koa vi Ahi Anatin . Ka en kami , nitie lati min keil keke navi votut .
26036024	Nilah lat kami ran kantri keil koa mimul ien , ka nilamun kami eris mihemai en atan kati onami .
26036025	Inau nitah oai koa muto en kami ka hesakin kami miheto ran sakien tatisaso keil onami ka ran sakien tahilehiluen koa mimumoni navong mimul miva netan min nana keil .
26036026	Inau nisakin rendemien keil onami ka envatien keil onami hemai hehi heite hau . Tinomi koa keih , inau nihilesi ka nisakini hemai hemerau . Hemukonek , kami miheilea mivalong kat nau .
26036027	Niling Ninin onak hel en kami koa hesakin kami mihousil revi mengkatien keil onak ka mihelong kat revi selusien keil koa nasani tuai min kami . ”
27001001	Navong asuv houlu Sehoiakim losil kat me-Sudah keil sua etel (3) , asuv houlu Nebukanesa ten out Babilon mai ka mumon vaeen ral min keil ka meatin onen keil aka rahit koe taon ten out Serusalem .
27001002	Ahi Asuv maen asuv houlu Sehoiakim ten out Sudah va en hen me-Babilon keil enek . Sakini , meatin tavaeen keil onen asuv houlu Nebukanesa umai alah tounah keil tetahos koa mul en Eim Votut onen Ahi . Akuri ka alingi en out koa aling revi tounah keil tetahos en eim onen ahi one keil en out Babilon .
27001003	Evus , asuv houlu Nebukanesa meng kat avat toumien en teim sen , koa isen Aspenas , keke vaha valei kan meatin hau keil koa atahos imok en meten koa aka en vatiamal keil onen asuv houlu keil vuo hetetamen keil ten out Isrel .
27001004	Asuv houlu visi keke valei kan meatin hau keil koa nae tahos , ka tounah tovuol vakula ave . Meteisauen ka ileilien hel en keil , ka ihi vati meatin koa ikur tounah hekalah keke imai ivinvin avoum en mari eim omon asuv houlu . Ka asuv houlu Nebukanesa viteni min avat Aspenas vahisein keil en sakien tahulhulien ka tatisien en selusien Arameak , selusien onen me-Babilon keil .
27001005	Asuv houlu meng kati mun keke helei kat revi keil ka hesan tei anien ka uaen min keil hesuval asa koa koakeil amul en mari teim sen asuv houlu amul akuri . Ka navong ihisein keil sua etel (3) hevus , keil iha um min asuv houlu .
27001006	En meatin hau keil enek koa alei kan keil , etel en keil telka en mari vatiamal onen Sudah , iseatel Daniel , Hananaea , Misel , ka Asaraea .
27001007	Avat Aspenas viles iseatel mukok : min Daniel , ling isen vi ' Beltesasar ' , min Hananaea , ling isen vi ' Sadrak ' , min Misel , ling isen vi ' Misak ' , ka min Asaraea , ling isen vi ' Abednego ' .
27001008	Ka Daniel , kei mumon rendemien onen keke aven hetolas en meten Ahi . Sakini , kei vit herkantei anien vuo hermuntei uaen koa ka en teim omon asuv houlu koa romutotei en meten Ahi . Sakini vis avat Aspenas vakatauni .
27001009	Avaseini keke Ahi sakin avat Aspenas rendem tahos en Daniel ka enmahisi ,
27001010	viteni min Daniel vit , “ Vuo , nasakras eli , veni nametaun asuv houlu onak . Veni kei enges rie lat anien sa koa miheani ka uaen koa mihemuni . Ka munak helesi keke avem hetisa mok en meatin hau sav keil ekek , kei hou vini nau nimat . ”
27001011	Sakini Daniel va selus ral min meatin taleikokoeien koa avat Aspenas rie lati valosil kat kei ral min Hananaea , Misel ka Asaraea . Daniel viteni mini vit ,
27001012	“ Komaitel metpeahik eli keke kovasak vis komaitel avong halualim (10) . En avong keil enek , kisan anien hon koa vuseri tovuol ien metheani hetal oai enges methemuni .
27001013	Hevus , kilei vis avemaitel ral min meatin hau sav keil koa amul akan anien koa asuv houlu meng kati keke avani . Hevus , kilei visi hemukave . ”
27001014	Sakini , maen keitel telhoum visi hetokol avong halualim (10) .
27001015	Navong avong halualim (10) muli , meatin taleikokoeien enek lesi keke aveatel keih ka tahos imok mulin koakeil akan anien koa asuv houlu meng kati .
27001016	Ven sakien koanek , kei maen keitel keke lises telheanian hon enges hemukonek , ka rosantei mun anien ka uaen koa asuv houlu meng kati min keil .
27001017	Ka min keitel , Ahi san ileilien ka meteisauen ten hihiseien keil , tus keil ka selusien keil onen me-Babilon keil . Ka min Daniel , Ahi sakini mun kilea vahit luvat aneite ten leisanien ka matilvovoien keil .
27001018	En keite ten sua etel (3) koa asuv houlu meng kati , Aspenas lah meatin hau vasi keil avamai avalomal en meten asuv houlu Nebukanesa .
27001019	Ka navong asuv houlu sak vis keil vasi en selusien evus , votini keke Daniel , Hananaea , Misel ka Asaraea , keitel teltahos imok mulin teisav keil en hihiseien keil vasi . Sakini , kei rie lat keitel telvamai telvoum mini .
27001020	Ka en tounah vasi keil koa asuv houlu vis keitel eni , kei votini keke ileilien ka meteisauen oneatel vi halualim (10) nesa mok mulin onen koakeil alei kilea en sise ka onen lingling temat keil koa amul en out vasi koa kei losil kati .
27001021	Ka Daniel mul mum avong taveah va rokol avong koa Saeros mai vi asuv houlu .
27002048	Asuv houlu Nebukanesa vati lat Daniel mai vi avat onen hetetamen sav keil onen ka san sanien tetahos houlu mini . Evus , lingi losil kat mari provins ten out Babilon .
27002049	Ka navong Daniel vis asuv houlu keke vamaen losilkatien ten provins ten out Babilon val en hen Sadrak , Misak ka Abednego , asuv houlu maeni . Ka Daniel , kei mules mum min asuv houlu ka mul san sise mini .
27003001	Avong tai , asuv houlu Nebukanesa meng kat meatin keil onen avoumon mari nana tai . Ka navong alehei avati lati mulomal , mita teni vina nesa rokol hanumau tai ka halualim emun (30 m) ka usi aven rokol usite sav vi mita etel (3 m) . Evus , akur gol ka amuti pil kat vasin nana enek , ka avati lati en out tai koa vi aet koa avise en ' Dura ' en provins ten out Babilon .
27003002	Evus , asuv houlu sisil en hetetamen vasi keil onen avamai avalei rohtoh en nana onen koa amumoni : minista keil onen , avat ten provins keil , koakeil amum suval area sekreteri , koakeil avit lat sise mini , koakeil alei kat mane keil onen , koakeil alei revi usite onen meatin keil , polis keil onen , asuv vasi keil , ka hetetamen savsav vasi keil emun koa amul en provins enek .
27003003	Navong meatin vasi keil enek alah ruai keke avoumon tokolkatien ven nana koanek ,
27003004	meatin tai koa selus en usite onen asuv houlu mai visohiso keih min meatin keil vit , “ Koanek vi mengkatien onen asuv houlu vat min kami vasi , meatin savsav keil koa miselus en selusien savsav keil .
27003005	Navong miraengon amaru , eau , kitar , iukalele , ave , ka tounah sav keil emun amusel , kami vasi mihetetengeiril miheha netan min nana koanek koa vi gol koa asuv houlu Nebukanesa lingi mul ekok .
27003006	Ka munak kami koa , mihertetingeiriltei ka mihervatei netan min nana enek , hatte tas , ikur kami ka ison kami miheha en mari oven tai koa ahang teni keih ramat . ”
27003007	Sakini , en hati avong enek koa meatin keil along tounah keil enek amusel , keil vasi aretengeiril ka uva netan min nana koa vi gol koa asuv houlu Nebukanesa vati lati .
27003008	En avong enek , tei en koakeil ten out Babilon umai ven asuv houlu Nebukanesa keke avahiles tin vaha kat me-Isrel keil .
27003009	Sakini , umai aselus mini avit , “ O asuv houlu , isom va nesa vis va nesa mok , moulien onom hel lisenges .
27003010	Keik , asuv houlu , komeng kati keke navong meatin keil vasi itaeongon selien ten tounah keil ekek , koakeil vasi itetengeiril ka iha netan min nana koa vi gol .
27003011	Ka koviteni mun keke munak keil koa arretingeiriltei ka arvatei netan min nana enek , hatte tas , ikur keil ka ison keil iha en mari oven tai koa ahang teni keih ramat .
27003012	Ka tei en me-Isrel keil koa iseatel Sadrak , Misak ka Abednego , koa keik koling keitel tellosil kat provins ten out Babilon . Keitel varei tellong sesein mengkatien keil onom . Telrovatei netan min ahi onom keil ka telroretingeiriltei min nana koa keik kovati lati . ”
27003013	Navong asuv houlu longe mukok , tin vepeng houlu ka meng kat meatin keil onen avalamun keitel telvamai telvalomal en meten .
27003014	Navong telmai , selus min keitel vit , “ ! Sadrak , Misek ka Abednego ! ? Mukave ? ? ! Anatin keke kamitel emitelrovatei mitvaha netan min ahi onak keil ka mitroretingeiriltei min nana koa vi gol koa inau navat lati ! ?
27003015	Kosa , navong mitraengon selien ten amaru , eau , kitar , iukalele , ave , ka tounah sav keil emun , kamitel vasi , munak mithetetengeiril mitheha netan min nana koa namumoni , hetahos min kamitel . Ka munak mithermumontei , hatte tas , ikur kamitel ka ison kamitel mitheha en mari oven tai koa ahang teni keih ramat . ? Ka munak umoni hemukonek min kamitel , mitmundemi keke ahi etai kilea voutut moulien onamitel ran hek ? ! Vuo , sakras ! ”
27003016	Evus , Sadrak , Misak ka Abednego telvit kesi mini telvit , “ O asuv houlu Nebukanesa , isom va nesa vis va nesa mok . Komeitel metsakras metvahiten etai tounah en usite onomeitel .
27003017	Munak kison komeitel metheha en ahang ten oven , Ahi onomeitel koa metva netan mini kilea voutut komeitel ka helah lat komeitel ran hem .
27003018	Ka avaseini munak Ahi onomeitel hermumontei hemukonek , emeitelvati keke keik , asuv houlu , kovailea keke metsakras metvaha netan min ahi onom keil vuo metvatetengeiril min nana koa vi gol koa kovati lati . ”
27003019	Navong Nebukanesa long selusien oneatel , tin vepeng houlu mok ka meten vilhili kat Sadrak , Misak ka Abednego . Sakini , kei meng kat meatin keil onen keke ison av hehi houlu tamun heha en oven koanek keke tittin teni hekeih hehi oulu (7) muli tittin teni koa mulamu .
27003020	Ka meng kat tei en meatin keil tavaeen onen koa ave keih keke avapar kat keitel ka ison keitel telheha en oven koa ahang mul mukan keih vis keih imok eni .
27003021	Hatte tas , alah keitel telmai , ka apar kat keitel . Ka telmusin veah en eisin omeatel . Evus , avous keitel keke avaha avason keitel telvaha en ahang .
27003022	Ka navong avkeih keil enek ason keitel telva en ahang , tittin teni rokol avkeih keil enek ka kan vini keil umat , veni mengkatien koa asuv houlu viteni keih imok , ka amumon ahang mukan mariso vis mariso mok .
27003023	Ka Sadrak , Misak ka Abednego telmot telva en oven koa ahang mul mukan neim eni , ka viau mul kat keitel veah .
27003024	Ka navong asuv houlu Nebukanesa lele vales keitel , kei muti manin , mulomal ka vis meatin onen keil vit , “ ? ! Ei mukave ! ? Namundemi navit mipar kat meatin heite etel enges ka mison keitel telva en ahang . ” Ka avit kesi mini avit , “ Asuv houlu , anatin , etel enges . ”
27003025	Sakini asuv houlu vit , “ ? Ka vensa nales meatin ehat (4) amul amual luhu en ahang koanek ? Nalesi keke viau tovuol en keitel ka ahang rokantei keitel . Ka koa ehat en keitel , nalesi keke aven vihil suval angelo tai . ”
27003026	Sakini Nebukanesa mual va vesesal en voiteh ten oven ka vise keil vit , “ ! Sadrak , Misak , ka Abednego , meatin keitel onen Ahi koa vi Anatin ! ! Telmea telmai hae ! ” Sakini , telmea telkistal ran ahang .
27003027	Ka navong minista keil , avat ten provins keil , koakeil amum suval area sekreteri , ral min koakeil avit lat sise min asuv houlu ales asa koa kur out , umai vesesal ven keitel . Ka alesi keke ahang ropuruntei keitel varei . Anatin , ahang rokantei hileatel , vuo eisin omeatel , ka armustei vi eas ten ahang en keitel .
27003028	Ka en meten meatin keil enek , asuv houlu viteni vit , “ Rehehati lat isen Ahi onen Sadrak , Misek ka Abednego . Veni kei san angelo onen mai kur koe keitel ka mutut moulien oneatel koa telmum mini ka telling desien oneatel eni . Keitel tellong sesein mengkatien onak ka telmae koteh moulien oneatel keke telhervatei netan min ahi sav keil koa rovitei Ahi kati one .
27003029	“ Sakini nameng kat selusien koanek : Munak etai en meatin keil iselus karen Ahi onen Sadrak , Misek ka Abednego , meatin onak keil itali vahas ave ka u rasil lin teim se . Anatin , umoni hemukanek min keil , avaseini aka en vangi meatin sa vuo aselus en selusien sa . Veni ahi sav tovuol koa kilea voutut moulien onen meatin keil onen vamukonek . ”
27003030	Evus , asuv houlu vati lat ris Sadrak , Misek ka Abednego telvamai telvakur umen koa hetetamen imok valin koa telkuri mulamu en provins ten out Babilon .
27004001	Asuv houlu Nebukanesa san tisien koanek va min meatin savsav keil onen koa aselus en selusien savsav keil koa amul en kantri vasi keil koa kei losil kati . Tisien enek vit :  Amas ka tomat hel en kami .
27004002	Mihetaengon asa koa ekvati mahiteni usil merikel keil ka tounah sav keil koa amariso koa Ahi ten Keihoen rie lati minau .
27004003	Merikel keil koa Ahi rie lati minau tahos imok . Kei rie lat keihoen onen kistal en mari sakien keil koa mul mumoni . Losilkatien onen sakras vavus , ka keihoen hel en hen lisenges .
27004004	Mulamu , inau , Nebukanesa , naro en mari teim sak . Nalonge tahos vis tahos imok , ka nales tahosien lises en moulien onak .
27004005	Evus , en vongien tai , nales matilvovoien tai koa sakinau nametau houlu . Anatin , nales matilvovoien koa sakinau namaleilei houlu .
27004006	Sakini , navise ruain hetetamen keil vasi onak ten out Babilon avamai avahit kilea aneite ten matilvovoien onak minau .
27004007	Navong koakeil alei kilea en sise , eimas keil , lingling temat keil , ka koakeil alei kilea asa hekur out ka en hitu keil umai venau , navit lat matilvovoien onak min keil . Ka keil asakras avahit luvat aneite teni minau .
27004008	Ka koa vi ekor en meatin keil enek mai venau , isen Daniel ( koa avise mun en Beltesasar koa suval isen ahi onak ) . Meatin koanek , ninin onen ahi koa vi votut vilelau eni . Sakini , navit lat matilvovoien onak mini .
27004019	Ka navong Daniel Beltesasar long usili ka rendem kilea aneite teni , en von ka sakras vaselus veni rendemien onen muasi . Sakini naviteni mini navit , “ Beltesasar , konamaentei matilvovoien onak ka aneite teni noumonuk konametau . ” Sakini Beltesasar viteni minau vit , “ O asuv houlu , isom va nesa vis va nesa mok . Ekvati mok keke matilvovoien koanek ka aneite teni hemai hehi anatin en vativieh keil onom , ka hervitei keik .
27004020	Vatiai koa kolesi en matilvovoien onom , aneite teni mul . Kei moul mai mariso ka keih . Kei taveah vina rokol teilang ka meatin vasi keil ten out netan akilea avalesi .
27004021	Oute keil tahos vis tahos imok , ka heite teni vinvin vahengan tounah vasi keil ten out netan . Nimal teni vi out tasehien onen tirendan keil ka aman keil keke umai amumon anu ome en angoite keil .
27004022	O asuv houlu , keik varei , kovi vatiai enek . Keik komai kovi mari hetamen ka keihoen onom marite . Anatin , keihoen onom va nesa ka losilkatien onom va rokol usite vasi keil ten out netan .
27004023	“ Avong komul semau koles matilvovoien koanek , angelo tai ka en out nesa mita en out netan ka viteni vit , ' Ta lat vatiai koanek vaha netan ka kita vuol eni . Ka kiling vatte ka lite keil teni heles en atan . Hevus , kitoh kati hekeih en stirap keil koa avi aean ka brons . Evus , kilingi heles en mesaiuai , out koa oumunai mul moul ien . Vatiai enek vi tatavolien tai usil meatin tai . Kei heha heto hetal min tirendan keil ka tilep hekasi sua hehi oulu (7) . '
27004024	“ O asuv houlu koa isom vina nesa vis vina nesa mok , aneite ten matilvovoien koa Ahi ten Keihoen meng kati minuk hekistal hemukok :
27004025	meatin keil ilikatuk kiha kilokovein out koa komul ien ekek kiha kito hetal min tirendan keil ten eivorohus . Sua oulu (7) , keik kian oumunae hesuval buluk , kimatil en mesaiuai ka tilep hekasuk . Keik kito hemukonek hetokol avong kimai kindem kilea suk keke losilkatien ten kantri vasi keil ten out netan mul enges en hen Ahi ten Keihoen . Ka kei kilea hesani min meatin sa koa kei envati vasani mini .
27004026	“ Navong angelo meng kati keke aling vatte ka lite keil amules en atan , koakeilu enek , aneite teni mul . Losilkatien ten kantri onom , hemai ris venuk en avong koa kindem kilea suk keke losilkatien ten kantri vasi keil ten out netan mul enges en hen Ahi ten out nesa .
27004027	Sakini , asuv houlu , tahos imok munak keik kusil kat rendemien onak eli . Kihiles ran tisaen keil onom ka kumon sakien keil koa mal . Kilokovein sakkalkalien keil onom ka kilei kat revi koakeil meatin sav keil amul apurun keil . Munak kumon sakien keil koa hemukonek , vahesa Ahi hesan veah tahosien en moulien onom . ”
27004028	Ka tounah vasi keil enek kistal mai vi anatin enau , koa navi asuv houlu Nebukanesa .
27004029	Avati teindan elu (12) mai muli , ka inau naros teim en out Babilon . Ka en avong tai , namul namual rahit teim sak , nesa en out tai koa vi aet .
27004030	Ka navong nales mari taon onak ten out Babilon , inau naselus sasok enges navit , “ Ei . . . telmali . Nalesi keke taon onak tahos vis tahos imok . Ral min keihoen onak enges namumoni mai vi vuluk kati vatie lati keke inau navi hetetamen imok ka keihoen onak vina nesa vis vina nesa mok . ”
27004031	Navong namules veah naselus , rea tai ka en out nesa ka selus minau vit , “ ! Asuv houlu Nebukanesa , kitaengon nau ! Koanek vi asa koa Ahi meng kati keke vakistal en moulien onom . Losilkatien koa mul en hem , Ahi kulati tuai ranuk .
27004032	En hati avong enesek , meatin keil ilikatuk kiloh kovien out koa koro ien , ka kiha kito nges hetal min tirendan keil en mesaiuai . Sua hehi oulu (7) , kian oumunae hesuval buluk keil enges . Keik kitos hemukonek hetokol avong koa keik kindem kilea suk keke losilkatien ten kantri vasi keil ten out netan mul enges en hen Ahi ten Keihoen , ka kei kilea vasani min meatin sa koa kei envati vasani mini . ”
27004033	Hatte tas , selusien keil enek mae kistal vi anatin enau , koa navi asuv houlu Nebukanesa . Meatin keil alikat nau nalokovein keil ka nuva naro sasok enges . Nakan oumunae suval buluk ka tilep kas avek . Hiluk moul tetaveah suval avuken tomeahos , ka uti hek moul tetaveah suval uti alen veivakum enges .
27004034	Navong sua oulu (7) mai muli , inau , asuv houlu Nebukanesa , nasei pat vina en teilang ka rendemien onak mai ris tahos . Evus , navati lat isen Ahi ten Keihoen ka navouhou mini veni kei vi hetetamen imok ka mul lisenges , ka navit ,  “ Losilkatien onen sakras vavus en avong etai . Keihoen mules en hen lisenges .
27004035	En lesien onen , meatin keil ten out netan avi heisav enges , ka kei mum musil rendemien onen ral min angelo keil ten out nesa ka meatin keil ten out netan . Meatin tovuol vating koe asa koa kei envati voumoni , vuo vahisi vahit , ' ? Vensa komumoni mukonek ? ' ”
27004036	Navong naviteni mukonek , rendemien onak maluv mai ris tahos . Evus , hetetamen keil onak alei katnau ka akur revi nau . Keil avouhou minau mulin koa amumoni mulamu , ka asan ris losilkatien ten kantri onak mai ris en hek .
27004037	Sakini , kosa , inau , asuv houlu Nebukanesa , namul nasan masmasien ka houhouen min Ahi koa vi Asuv Houlu ten out nesa ka navati lat Isen . Tounah vasi koa kei mumoni mal revi , ka kei kilea voumon rendemien onen koakeil avut keil vaha netan .  Nebukanesa losil kat meatin keil onen sua vahis emun . Evus , mat , ka asuv houlu sav keil umai akur vulin , tai evus , tamun . Ka sua hanumau tai ka elim emun (25) mai mulin matien onen , ka asuv houlu tamun mai losil kat me-Babilon keil , isen Belsesar .
27005001	En avong tai , asuv houlu hau tai koa isen Belsesar , kei mumon mari ale tai ka sisil en avat keil taosen tai (1000) onen me-Babilon keil keke avamai . Ka navong umai alah ruai , asuv houlu enek mul munmun ral min keil .
27005002	Navong amul amunmun , uaen muas asuv houlu Belsesar ka meng kat tei en meatin keil onen keke avaha avalah vanikin ka pesin keil koa amumoni en gol ka silva , veni envati vamunmun en kap keil enek vatel min avat keil , ahin kati keil , ka ahin savsav keil onen . Tounah tetahos keil enek , tata onen koa vi asuv houlu Nebukanesa lah lati ran Eim Votut onen Ahi en out Serusalem .
27005003	Rovitei tuetin , alah vanikin ka pesin koa amumoni en gol ka silva umai . Ka keil vasi amunmun eni .
27005004	Ka navong amules veah amunmun , asan masmasien va min ahi keil one koa avi nana enges koa amumoni en gol , silva , brons , aean , ahat ka ai .
27005005	Hatte tas , hen meatin tai mai kistal ka mutis selusien tai luhu en vali eim omon asuv houlu . Navong ahe enek mul mutis , asuv houlu Belsesar les vareini veni out enek muto ka laet mul ritin eni .
27005006	Ka navong lesi , kei metau houlu , aven mai memerau ka alen maleilei .
27005007	Sakini , vise kekarat meatin tai onen vaha valah koakeil alei kilea en sise , eimas keil , koakeil alei kilea asa hekur out ka en hitu , ka lingling temat keil emun umai veni . Navong meatin keil enek umai veni , asuv houlu viteni min keil vit , “ Munak etai en kami kilea vahuli revi tisien ekek ka vahit luvat aneite teni minau , inau nisin en kei en momore eisin tai hesuval koa asuv houlu keil enges amul amusin eni . Hevus , nuani en sen ten houhouen tai en hiren koa vi gol . Hevus , numoni hemai hehi hetetamen imok helin meatin savsav keil vasi en kantri onak . Inau nges komal mama onak melhehi houlu melhelin kei . ”
27005008	Ka navong keil umai ales tisien enek , asakras avahuli vuo avahit luvat aneite ten selusien teni .
27005009	Navong asuv houlu Belsesar raengoni , kei metau houlu ka aven mai memerau . Ka avat keil onen emun areingeingeni umon sa .
27005013	Evus , amulamun Daniel mai ven asuv houlu Belsesar . Ka asuv houlu viteni mini vit , “ ? Anatin keke keik kovi Daniel , koa tata onak , Nebukanesa , kulatuk ran kantri ten out Sudah keke komai koro en out ekok ?
27005014	Naraengoni keke ninin onen ahi savsav keil asienuk ka ileilien ka meteisauen mul enuk ka kolei kilea en sise ten tounah vasi .
27005015	Meatin keil enek , koakeil avi meteisau ka koakeil emun avi lingling temat , inau nasisil en keil umai avuli tisien ekek , ka keil asakras avahit luvat aneite teni minau .
27005016	Ka nalonge keke keik kokilea kovahit luvat aneite ten tounah keil koa aro suai ka kovahit kilea tounah koa keih . Munak keik kihuli tisien enek ka kihit luvat aneite teni minau , nisin en keik en momore eisin tai hesuval koa asuv houlu keil enges amul amusin eni . Hevus , nuanuk en sen ten houhouen tai en hirem koa vi gol . Hevus , numonuk kimai kihi hetetamen imok helin meatin savsav keil vasi en kantri onak . Inau nges komal mama onak melhehi houlu melhelin keik . ”
27005017	Sakini , Daniel vit kesi mini vit , “ Asuv houlu onak , kihuli kat sanien keil enek hehi onom , vuo kisani min etai meatin sav . Ka avaseini , inau nihuli tisien koanek minuk ka nihit luvat aneite teni minuk .
27005018	“ O asuv houlu kitaengon revi , Ahi Asuv ten out nesa mumon tata onom , Nebukanesa , mai vi asuv houlu tai koa vi hetetamen imok ka san houhouen ka keihoen mini .
27005019	Ka ven keihoen koa Ahi sani mini , meatin keil vasi ten out netan koa aka en kantri vasi keil , vati meatin savsav keil koa aselus en selusien vasi keil , keil vasi ametauni ka amaleilei en meten . Navong tata onom vit vou vini meatin tai vamat , muasi varei . Ka navong vit vamaen meatin vamoul , maenis moul . Kei san houhouen min koakeil envati vahouhou min keil , ka koakeil envat keil avamemou , kei mumonis .
27005020	“ Ka veni kei vati lat kei sasen enges en rendemien onen ka mum tisa min meatin sav keil veni kei mul vuvuti , Ahi so lati ran vulin ten keihoen onen ka kulat isen ten houhouen rani .
27005021	Alikati lokovein meatin keil , ka rendemien onen mai suval tirendan tai enges . Kei va ro ral min dongki rendan keil , ka kan oumunae suval buluk tai . Kei matil en mesaiuai ka tilep kasi . Ros mukonek rokol avong koa rendem kilea suk keke Ahi ten Keihoen enges mul losil kat tounah vasi en out netan ka kilea vatie lat meatin sa koa kei envati vasan losil katien teni mini .
27005022	“ Ka keik , o Belsesar , koa kovi natnali , avaseini kokilea revi en tounah keil enek , kormumontei rendemien onom vaha netan .
27005023	Keik kovati lat sasom enuk enges kovit kovahi nesa mok valin Ahi ten out nesa . Keik kolah vanikin ka pesin keil koa alahi ran Eim Votut onen Ahi keke kami vasi mimunmun eni : keik , avat onom keil , atou kati onom keil , ral min ahin savsav keil onom emun . Ka navong mimumoni mukonek , misan masmasien vat min ahi keil onami koa avi nana keil enges koa amumoni en gol , silva , brons , aean , ahat ka ai . Ahi keil enek avi ahi kuren keil enges koa asakras avalele , asakras avalonglong , ka asakras availea etai tounah . Ka keik , korvouhoutei min Ahi koa moulien ka ualien onom mules en hen .
27005024	“ Veni komumoni mukonek , Ahi san hen meatin enek vamai vatis selusien enek .
27005025	Tisien koanek , selusien teni mukok :  MENE , MENE , TEKEL , PERES
27005026	Ka aneite teni mukok : Mene - aneite teni vi ' hulien ' . Ahi vuli lat avong keil ten losilkatien onom , ka sakini mai rokol keite teni .
27005027	Tekel - aneite teni vi ' sikel ' . Kei sikel enuk ka votini keke korvinvintei en meten .
27005028	Peres - aneite teni vi ' riti vasi ' . Ahi riti vas losilkatien onom ka sani suk min me-Mid keil ka me-Persia keil . ”
27005029	Navong Daniel selus evus , asuv houlu Belsesar meng kat meatin toumien keil onen umai . Keil amusin en Daniel en momore eisin tai suval koa asuv houlu keil enges amul amusin eni . Evus , amuani en sen ten houhouen tai en hiren koa vi gol . Evus , asan longlongien ka vasi out keke Daniel , amumoni mai vi hetetamen imok helin meatin savsav keil vasi en kantri ten out Babilon . Asuv houlu keilu mama onen enges luvi houlu lohlin kei .
27005030	Ka en hati vongien enek , asuv houlu Belsesar ten out Babilon , amu vini mat .
27005031	Evus , Derias ten out Mid kur vulin mei losil kat kantri onen . Sua onen Derias vi hanumau etel ka elu mun (62) navong mai vi asuv houlu .
27006001	Navong Derias mai vi asuv houlu , kei rie lat minista keil onen avi handred tai ka hanumau tai emun (120) keke avalosil kat out vasi koa mul en hen .
27006002	Evus , rie lat Daniel ral min meatin elu mun keke avamai avahi avat keitel onen minista keil enek avoum en usite onen asuv houlu Derias ka avalosil kat revi tounah vasi keil onen vasakini varmundemkotei ven etai tounah .
27006003	Rovitei tuetin , asuv houlu lesi keke umen onen Daniel tahos imok mulin umen onen avat sav keilu ka onen minista sav keil emun veni ninin tetahos mul ien . Sakini , asuv houlu Derias mundemi keke tahos heling Daniel helosil kat tounah vasi koa mul en hen .
27006004	Sakini , avat sav keilu ka minista sav keil emun avi elu kati . Keil asak avahotin tounah koa Daniel voumoni vatisa , ka asakras veni umen vasi keil onen Daniel tahos ka romumon etai tounah vatisa .
27006005	Evus , en avong tai , hetetamen keil enek aviteni min keil eris avit , “ Ir rosakras rovahotin etai tounah koa Daniel voumoni vatisa . Ka vahesa rehehotin tounah tai koa rokilea rovahuli kati en usite ten mengkatien keil onen Ahi koa kei mul va netan mini . ”
27006006	Sakini , uva ales asuv houlu ka aviteni mini avit , “ O asuv houlu Derias , isom vina nesa vis vina nesa mok , moulien onom hetaveah .
27006007	Komai vasi koa korie lat komai memum suval hetetamen keil onom , memai en rendemien tas . Memundemi mevit tahos imok munak keik , asuv houlu , kumon mengkatien tai koa vit meatin keil vasi iha netan ka ihis minuk enges avong hanumau tai ka halualim emun (30) . Ka munak meatin etai heha netan vuo hehis min ahi sav tai , ison meatin enek heha en vulvul omon laeon keil .
27006008	O asuv houlu , munak kimaeni , mevisuk keke kitis rendemien koanek hemai hehi mengkatien tai ka kitis isom hel ien . Hesakini , musil sakien ten mengkatien keil orer ten out Mid ka Persia , meatin hetovuol hehilesi vuo hekulati . ”
27006009	Sakini asuv houlu Derias maen keil amutis lat mengkatien koanek ka kei ling isen mul ien .
27006010	Ka Daniel , avaseini keke kei raengon longlongien usil mengkatien koanek , mules musil sakien ten hisien va min Ahi onen . Anatin , en out tai nesa en teim sen , vesesal en windo tai koa mul en usite koa viles va en out Serusalem , kei mul vis ka mul masmas Ahi hatte etel (3) en avong vasi keil , musil sakien koa mumoni tuetin tuai .
27006011	Avong tai , vativieh keil onen Daniel umai akistal veni ka avotini keke Daniel mul vis min Ahi onen ven kataunien .
27006012	Sakini , keil vasi uva ris ven asuv houlu ka avis usil mengkatien onen avit , “ ! O asuv houlu ! ? Vi anatin keke keik komutis isom mul en mengkatien tai koa vit meatin keil ihis minuk enges avong hanumau tai ka halualim emun (30) ? Ka musil mengkatien onom , meatin koa mul vis min ahi sav tai vuo meatin sav tai en avong keil enek , isoni heha en vulvul omon laeon keil . ” Ka asuv houlu vit kesi min keil vit , “ ! Anatin ! Mengkatien koanek mul ka asakras avahilesi musil sakien ten mengkatien keil onen me-Mid keil ka me-Persia keil . ”
27006013	Ka keil avit usil Daniel mini avit , “ Daniel , koa akulati ran out Sudah , kei mundem maenuk , asuv houlu , ka kei romusil kattei mengkatien onom koa komutis isom mul ien . Kei mules musil sakien ten hisien va min ahi onen hatte etel (3) en avong vasi keil . ”
27006014	Navong asuv houlu raengon selusien one , mundemko houlu . Sakini , mul lei kat etai sise vakatau Daniel eni . Mul sakvisi va vio . . . meteiai munu .
27006015	Evus , vativieh keil onen Daniel umai ris ven asuv houlu ka aviteni mini avit , “ O asuv houlu , kokilea tuai keke , musil sakien ten mengkatien onen me-Mid keil ka me-Peria keil , meatin hetovuol hehiles mengkatien tai koa asuv houlu lingi mul . ”
27006016	Sakini , asuv houlu meng kati keke avalamun Daniel vamai . Evus , asoni vita en vulvul omon laeon keil . Ka asuv houlu viteni min Daniel vit , “ Navisi keke Ahi onom , koa kova netan mini lises , hemai houtut moulien onom . ”
27006017	Evus , avous mari ahat tai ka aring koe metareh ten vulvul koanek eni . Evus , aling tanhili pil rahit ahat enek . Ka navong tanhili mul semau mermer , asuv houlu ral min hetetamen sav keil onen amumon metai keil ien ral min ring ten hetetamenien keil one koa ise mul ien . Sakien koanek rie lati keke meatin hetovuol hekulat Daniel ran vulvul enek .
27006018	Navong asuv houlu mu ris va teim sen , enrovattei vanian ka enrovattei mun meatin sav tai vahati lat rendemien onen . Ka en vongien enek , kei sakras vamatil .
27006019	En visokon semau , asuv houlu mea ka kalah va en vulvul omon laeon keil enek .
27006020	Navong mai vesesal ven vulvul enek , viso ral min demkoen vit , “ ? Daniel , meatin toumien onen Ahi koa moul , komoul veah ? ? Ahi onom koa kuva netan mini lises , keihoen onen vinvin vakur koek ran laeon keil ? ”
27006021	Ka ren Daniel ka en vulvul enek vit , “ O asuv houlu , moulien onom hetaveah .
27006022	Ahi onak sila angelo tai mai mumon ongon laeon keil katiloh . Sakini , keil arkat vinitei nau veni en lesien onen Ahi , inau namutolas en meten . Ka asuv houlu , inau narmumon etai tounah vatisa minuk . ”
27006023	Navong asuv houlu raengon ren Daniel , kei si houlu veni ka meng kati keke ileh lati ran vulvul enek . Ka navong aleh lati mah nesa , alesi keke tounah tovuol varei vasut kei veni ling desien onen en Ahi onen .
27006024	Evus , asuv houlu meng kati keke koakeil vasi aselus tisa va kat Daniel , ihuli kat keil . Ka navong avuli kat keil evus , ason keil ral min ahin keil one ka titae keil emun uva en vulvul omon laeon keil . Ka navong arokoltei mau out netan , laeon keil uvut kat keil ka akat vulvul si .
27006025	Evus , asuv houlu Derias mutis selusien koanek ka sani min vati meatin savsav keil koa aselus en selusien savsav keil ka rahit kantri vasi keil ten out netan . Ka tisien onen viteni vit :  Amas ka tomat hel en moulien onami .
27006026	Inau nameng kat meatin keil ten kantri vasi koa namul nalosil kati keke ihouhou min Ahi onen Daniel ka imetauni .  Veni kei vi Ahi koa moul ka mul lises ka lisenges . Meatin hetovuol hepurun losilkatien onen , ka kei hehi Asuv Houlu onen meatin vasi keil heha vio . . . hervustei .
27006027	Kei mul kataun meatin keil ka mutut moulien keil one . Kei mumon merikel keil ka marmari tounah sav keil emun en out netan ka en teilang emun . Kei varei mutut moulien onen Daniel ran keihoen onen laeon keil . ”
27006028	Sakini Daniel moul ka les tahosien en avong keil koa Derias vi asuv houlu , ka avong keil emun koa Saeros ten out Persia mai vi asuv houlu .
32001001	En atan ten out Isrel , provet tai mul ien , isen Siona , natin Amitai . En avong tai , Iahova selus mini ka viteni mini vit ,
32001002	“ Kikalah kiha en mari taon ten out Nineva , ka kisel kat meatin keil koa aro ekonek . Kihiteni min keil keke sakien keil one vilehilu en metok . ”
32001003	Ka Siona , enrovattei vasan selusien onen Iahova min me-Nineva keil koa amul en kantri tai en usite va ist . Sakini , viles , va wes en sise sav keke valohosai rani . Siona va rokol pasis en taon ten out Sopa , ka en out enek , kei votin sip tai koa amul asak meseni vaha en out Spen , kantri tai koa mul soutin imok en usite va wes . Sakini , vul sise onen ka vut va en sip ral min boskru keil teni . Evus , sip enek muloh vaha en out Spen ral min Siona koa mul lohosai ran Iahova .
32001004	Navong sip enek mul muloh eva , Iahova sakin mari eang tai muhuh keih ka atas emun tisa vis tisa , ka sip koanik vesesal vamahoiahoi .
32001005	Boskru keil ametau houlu , ka retai en keil amis kai va min ahi keil one keke avasan kataunien min keil . Evus , alah lat tounah keil ran valinge sip ka asoni va en atas vasakin sip vamelala . Avong tounah keil enek mul kur out , Siona mules matil en valinge sip .
32001006	Ka navong vatihos ten sip va neim , kei votin Siona ka viteni mini vit , “ ! Ei ! ? Vensa komul komatil mukok ? ! Mea ka kihis min ahi onom ven kataunien ! Vahesa kei enhemahis ir ka houtut moulien keil orer . ”
32001007	Evus , boskru keil alah ruai ka aling revi rendemien keke avaleh eis keke avahotin isei en keil mul lehen an tisa mai kat keil . Ka navong amumoni , aleh isen Siona .
32001008	Sakini avisi avit , “ ? Ei , hiteni min komai , komumonsa sakin an tisa ekek mul muas ir ? ? Umen sa varie komumoni ? ? Kantri sa varie koka ien ka meatin onom keil avi meatin sa ? ”
32001009	Ka Siona vit kesi min keil vit , “ Inau navi koan Isrel ka namul nuva netan min Iahova , Ahi ten out nesa koa mumon out netan ka atas emun . ”
32001010	Siona vit lati min keil keke mul lohosai ran Iahova . Navong boskru keil alonge mukok , ametau houlu ka avul kati avit , “ ? Vensa varei komumon tisaen enek ? ”
32001011	Ka navong alesi keke mari eang koanek muhuh keih imok , avis Siona avit , “ ? Kihiteni min komai , mehoumon sa vasakin mari eang koanek vaha netan ? ”
32001012	Sakini , Siona vit kesi mini keil vit , “ Mihou lat inau ka mihesonau niha en atas . En avong koa mihoumoni , atas hemai ris hetahos . Nakilea keke mari eang koanek mul muas kami venau varei . ”
32001013	Ka boskru keil erovattei avason Siona vaha en atas . Sakini asak visi avahalis en sip enek vaha ut , ka asakras veni tahe keil umai amariso mok ka eang muhuh keih tamun .
32001014	Sakini apeah Iahova avit , “ O Iahova , mevisuk eli keke konasantei mahien min komai ven matien onen meatin koanik . Anatin , konouastei komai li veni keik , Iahova , komumon tounah keil enek mai kistal musil rendemien onom etin . ”
32001015	Evus , avou lat Siona ka asoni va en atas . Hatte tas , atas mai tahos eris .
32001016	Navong boskru keil enek ales asa koa kur out , keil vasi avouhou min Iahova marite mok . Sakini , keil asan sanien votut keil one mini keke avamasmasi ka retai en keil amumon hatkatien keil one ral mini .
32001017	Ka Siona romattei . Iahova san mari mesao tai emai remi ka Siona moul mules en vangen mesao enek avong etel .
32002001	Navong Siona mul en vangen mesau enek , vis min Iahova , Ahi onen , vit ,
32002002	“ O Iahova , navong mahien onak mai mariso , naviso vat minuk eli , kolong nau ka kokataunau . Navong namundemi keke nuva en out ten matien , napeahik , ka koraengonau li .
32002003	Keik kosonau nuva en mesaivuol ka namarindo nuva en huinev ten atas . Ka en out enek , atas mutaluh koe nau ka tahe keil areinau .
32002004	Namundemi kosila latnau maha ranuk , ka nirlestei mun Eim Votut onom .
32002005	Atas enek kav koe inau , namarindo navita netan , ka lumlum ten atas sar kat vatuk .
32002006	Navita netan va vio . . . narokol vatte ten hou keil koa amul en atas , ka nalonge suval namul en out ten matien ka nito ekonek lises . Ka keik Iahova , Ahi onak , komai suk kokulat nau ran huinev ten atas mamoul eris .
32002007	O Iahova , navong namundemi keke moulien onak vesesal vavuol , namundem risuk . Navis vat minuk , ka kolong nau en Eim Votut onom .
32002008	Koakeil uva netan min nana kuren keil , alokoveinuk koa kovi vatte ten tahosien one .
32002009	Ka inau , nisau hehat minuk hetal min masmasien , ka nisan sanien votut tai emun minuk . Asa koa navit kati keke numoni , num vasi esuk . O Iahova , keik kos kokilea kovoutut moulien onen meatin keil . ”
32002010	Navong Siona vis evus , Iahova meng kat mesau enek ka kei va ut ka mulu lat Siona vina en veien .
32003001	Iahova selus eris min Siona vit ,
32003002	“ Kiha en mari taon ten out Nineva , ka kihit meseni min keil selusien koa nisani minuk . ”
32003003	Sakini Siona long kat Iahova ka va en out Nineva . Taon ten out Nineva marite mok . Munak meatin mul en usite tai ka vit vaha en usite sav tamun , houal avong hetel varei .
32003004	Sakini , Siona va en taon enek ka mual ien avong tas . Evus , navong mul luhu en mari taon enek , kei visohiso va min meatin keil vit , “ Avong hanumau elu (40) sesuk keke Ahi hou ralisin mari taon ekek ten out Nineva . ”
32003005	Navong meatin keil ten out Nineva alonge mukok , akul anatin en selusien onen Iahova . Sakini avitehiteni min meatin keil vasi , koakeil avi hetetamen vita rokol koakeil avi havivi , keke ihal ran anien ka isin en musi eisin keil vatie lati keke alonge tisa ven tisaen keil one .
32003006	Navong asuv houlu ten out Nineva kur longlongien usil asa koa Siona vitehiteni , kei mun longe tisa . Sakini mea ran vulin ten keihoen ka kulat more eisin omon . Evus , musin en musi eisin keil ka va rondan en vuli meas .
32003007	Evus , meng kati keke avatis mengkatien tai vaha min me-Nineva keil vasi avousili . Mengkatien enek vit : “ Koanek vi mengkatien onen asuv houlu ka hetetamen keil onen . Meatin keil vasi ka tirendan ose keil emun anat vistei anien ka anamuntei oei .
32003008	Meatin keil ka tirendan keil emun isin en musi eisin keil ka ipeah Ahi keke enhemahis keil . Keil ihiles ran huhuen keil one ka sakien tisa sav keil koa amumoni .
32003009	Munak rehoumoni hemukonek , vahesa Ahi hersantei mun mahien hemai enir . Vahesa kei hehiles rendemien onen ka hermu vinitei ir hetal min vurohien takeih onen . ”
32003010	Navong Ahi les asa koa amumoni , ka lesi keke aviles ran sakien tatisa keil one , kei viles rendemien onen ka rosantei mun mahien vasuval koa kei viteni .
32004001	Navong Siona lesi keke Iahova enmahis meatin keil ten out Nineva , kei longe tisa houlu ka tin katiat .
32004002	Kei vis min Iahova vit , “ O Iahova , navong namul veah teim sak , nakilea tuai kumoni hemukonek . Ven sakien enetinek navit malohosai maha en out Spen . Nakilea keke keik kovi vati Ahi koa korie lat envatien ka enmahisien min meatin keil . Keik kovuli kat vurohien keil onom ka korie lat tahosien onom min meatin keil . Lisenges koviles rendemien onom keke korsantei mahien min meatin keil .
32004003	! O Iahova , kosa , kikulat moulien onak ! ! Hetahos imok nimat enges , helin munak nimules namoul ! ”
32004004	Ka Iahova vit kesi mini vit , “ ? Komundemi kovit mal keke kovavuroh vamukonek ? ” Ka Siona rovit kestei ris selusien mini .
32004005	Evus , Siona lokovein taon enek ka va rondan en out ist , out koa kilea vales mari taon ten out Nineva ien . En out enek , mumon titi votevav tai ka rondan en nimal teni veni envati vales asa koa hemai hekula taon enek .
32004006	Ka Iahova sakin viau tai moul kalah ka kav koe votevav vasakin out vamandil neli vakataun Siona . Ka navong Siona lesi , kei si houlu veni .
32004007	Out mulan eris , Ahi san vaeng tai mai kan viau enek ka sakini muko ka mat .
32004008	Ka navong meteiai mai nesa , Ahi san eang tai koa muhuh ka en out ist koa mutin imok . Meteai mukan purun vatin Siona ka aven mai memerau . Sakini kei envati vamat ka vit , “ ! Hetahos imok nimat enges , helin munak niles nimoul ! ”
32004009	Ka Ahi viteni mini vit , “ ? Keik komundemi kovit mal keke kovavuroh vamukonek ven viau ekek ? ” Ka Siona vit kesi mini vit , “ ! Anatin ! Mal keke nilonge hemukonek . ! Tinok vepeng houlu veni ! ! Ka hetahos imok mamat ! ”
32004010	Sakini Iahova viteni mini vit , “ Viao enek moul vina nesa en vongien tas , ka mat en vongien sav . Keik kormumon etai tounah veni , ka kormumontei vamoul . Ka avaseini , keik emmahisi houlu ka korangisi .
32004011	? Mukave ? ? ! Romaltei keke nitie lat enmahisien onak min meatin keil ten out Nineva ! ? ! Koakeil amoul en taon enek aloh lin taosen handred tai ka halualim emun (120,000) koa areingeingen asa koa tahos ka asa koa tisa ! Ka tirendan keil ose emun avi houlu vis avi houlu mok . Siona , mal keke ekhemahis meatin keil enek . ”
33005001	Provet Maeka selus min me-Isrel keil vit , “ Meatin keil ten out Serusalem , rehemai out hetas keke rovaha rovavae , veni vativieh keil orer aka rahit koe taon orer . Keil umai avou purun asuv houlu onen me-Isrel keil , umai avouas vatin en ai tai . ”
33005002	Ka Iahova vat kati min meatin keil onen ka en provet Maeka vit , “ Avaseini vatiamal onen Betlehem Efrata vi havivi mok helin vatiamal savsav keil vasi onen Sudah , nisakin asuv houlu tai hekistal ien koa helosil kat revi me-Isrel keil . Anatin , en avong telamu , kei mul tuai , ka hemai ris helosil kat me-Isrel keil . ”
33005003	Ka Iahova heling meatin keil onen hel en hen vativieh keil one hetokol avong koa ahin koa mul long mahien en eisilin hekur tivava onen koa hehi meahos . Ka en avong enek , tunali keil imai ris ilah ruai hetal min me-Isrel vasi keil .
33005004	Navong hemai , helosil kat revi meatin keil onen hetal min keihoen koa Iahova hesani mini . Kei houm en isen Iahova koa hetetamen imok . Meatin keil onen ito en tomat , veni meatin vasi keil ten out netan ilei kilea keke kei vi hetetamen imok ka ihouhou mini .
38009009	Iahova selus ka en provet Sakaraea vit , “ ! Mihesi kami ! ! Meatin keil koa mimul en Vatihou Saeon , mihesi kami hemariso ! Anatin , koakeil aro en taon ten out Serusalem , mihemakul en sien . ! Milesi ! Asuv houlu onami mai valosil kat kami . Keihoen mul en hen ka vae mulin vativieh keil onen . Ka kur rendemien ten merauen ka muloh en dongki tai mul mai . Anatin , rondan en titan dongki tai ka mul mai .
38009010	Kei hekulat kat tavaeen keil ran atan ten out Isrel , ka hos tavaeen , keil itovuol emun en taon ten out Serusalem . Hisuput tavaeen keil , kei heta vulvuli hehi soksokeite . Asuv houlu onami enek heling tomat hel en kantri keil . Hakot ten losilkatien onen hel en vali Atas Medeterenia en out not heha hetokol vali Atas Hilhili en out saot . Atan osen , hakot teni hel en vali Oaisal Upretis en out ist heha vio . . . hetokol keite ten out netan en out wes . ”
38012010	“ En avong enek , inau numon koakeil aka en vatimal onen Deved ral min meatin keil vasi ten out Serusalem , rendemien one hehilelau en enmahisien ka ihis minau nikataun meatin sav keil . Navong iles kei koa asal vini , itangisi hehi houlu hesuval vi titiali kati one koa heite tas . Anatin , keil itangisi veni hesuval koa amumoni navong moei ehon kati one mat .
38012011	Tangien koa ilonge en out Serusalem hemariso vis hemariso mok hesuval amurang ven koakeil umat en vaeen vesesal en taon ten out Hadat Rimon koa mul en aet ten out Meketo .
38013001	“ En avong enek , inau nisak motein meatin keil onak ran amus ten tisaen keil one . Anatin , en vati sakien koa meatin mai mutolas navong mukul en oai koa memela ran atan , inau nisak motein moulien onen koakeil aka en vatiamal onen Deved ral min meatin vasi keil ten out Serusalem . ”
40001001	Koanik vi sise onen vati avu keil onen Iesu Kristo , koa vi havinali asuv houlu Deved telamu , koa havinali Ebraham telamu .
40001002	Ebraham , kei vi tata onen Aesak , koa vi tata onen Siekob , koa vi tata onen Sudah ka tunali keil .
40001003	Sudah , kei vi tata onen Peres ka Siera , koa mama onealu vi Tamar . Ka Peres , kei vi tata onen Hesron , koa vi tata onen Ram .
40001004	Ram , kei vi tata onen Aminatap , koa vi tata onen Nashon , koa vi tata onen Salmon .
40001005	Salmon , kei vi tata onen Boas , ka mama onen vi Rehab . Ka Boas vi tata onen Obed , ka mama onen vi Rut . Ka Obed vi tata onen Tiese ,
40001006	koa vi tata onen asuv houlu Deved .  Asuv houlu Deved , kei vi tata onen Solomon , ka mama onen vi vatina onen Uraea .
40001007	Solomon , kei vi tata onen Rehoboam , koa vi tata onen Abitsa , koa vi tata onen Asa .
40001008	Asa , kei vi tata onen Sehosavat , koa vi tata onen Sehoram , koa vi tata onen Usaea .
40001009	Usaea , kei vi tata onen Siotam , koa vi tata onen Ehas , koa vi tata onen Hesekaea .
40001010	Hesekaea , kei vi tata onen Manase , koa vi tata onen Amon , koa vi tata onen Sosaea .
40001011	Ka Sosaea , kei vi tata onen Sekonaea ka tunali keil , en avong me-Babilon keil umai alah lat me-Isrel keil uva en out Babilon .
40001012	Netan vi vati avu keil koa akatau en avong me-Isrel keil uva en out Babilon : Sekonaea , kei vi tata onen Seltil , koa vi tata onen Serubabel .
40001013	Serubabel , kei vi tata onen Apiut , koa vi tata onen Eliakim , koa vi tata onen Asor .
40001014	Asor , kei vi tata onen Sadok , koa vi tata onen Akim koa vi tata onen Eliud .
40001015	Eliud , kei vi tata onen Eliesar , koa vi tata onen Matan , koa vi tata onen Siekob .
40001016	Siekob , kei vi tata onen Siosep , koa vi meatin onen Meri , koa vi mama onen Iesu , koa vi Kristo koa Ahi vat kati vit hesani .
40001017	Sakini , navong avuli vati avu keil onen Iesu , Ebraham rokol asuv houlu Deved , avotini keke avi teindan ehat (14) . Ka en avong onen Deved rokol avong me-Isrel keil uva en out Babilon , avotini keke vati avu keil onen Iesu avi teindan ehat (14) . Ka en avong me-Isrel keil uva en out Babilon rokol avong Kristo avasi , vati avu keil onen avi teindan ehat (14) emun .
40001018	Koanik vi tunien ten asa koa kur out mulamu en hasuen onen Iesu Kristo . Meri , mama onen , asak koe tuai keke vahi ahin onen Siosep . Ka navong Siosep rovatei veah vesesal veni , avotini keke Meri meas en titiali tuai . Ka koanek vi tounah koa Ninin Votut mumoni .
40001019	Ka ven Siosep , meatin onen Meri , sakien keil onen mal , kei mundemi keke luhekeka veni Meri mumon sakien koa romaltei . Ka enrovattei vasakin Meri vamemou en meten meatin keil , sakini , kei mundemi vit keilu luhekeka raeng enges .
40001020	Ka navong Siosep mul veah rendem tounah keil enek , angelo tai onen Ahi Asuv kistal mini en matil vovoien tai ka viteni mini vit , “ Siosep , havinali asuv houlu Deved telamu , konametautei keke kovakur Meri vahi ahin onom , ven titiali koa kei meas eni ka ven Ninin Votut .
40001021	Meri hekuri hehi meahos , ka keik kiling isen ' Iesu ' , koa aneite teni vi ' Iahova mutut meatin ' , veni kei houtut meatin keil onen ran tisaen keil one . ”
40001022	Tounah vasi enek kur out vasakin selusien koa Ahi Asuv viteni ka en provet onen mai vahi anatin koa vit ,
40001023	“ ! Mihelonge ! Ahin hau tai koa reingeingen meatin veah hemeas en tivava . Evus , hekuri hehi meahos ka iling isen hehi ' Imanuel ' , koa aneite teni vi ' Ahi ro ven ir ' . ” (Aes 7:14)
40001024	Navong Siosep muli mea , kei mumon asa koa angelo onen Ahi Asuv meng kati mini . Kei va ven Meri ka kuri mai ro teim sen .
40001025	Ka kei romatiltei vatal mini rokol avong koa Meri kur natnali . Ka Siosep ling isen Iesu .
40002001	Iesu avasi en meteimal ten out Betlehem en provins ten out Sudea , en avong koa Mari Herod vi asuv houlu . Katau en hasuen onen Iesu , hetetamen tei keil aka en out ist ka umai akistal en taon ten out Serusalem . Koakeil enek ales hitu keil keke avalei kilea asa koa hekur out en out netan .
40002002	Ka navong arokol Serusalem amul avis meatin keil avit , “ ? Titiali koa avasi koa vi asuv houlu onen Siu keil mul kave ? Veni avong mero veah en out ist , komai meles hitu onen kistal rohtoh . Sakini , memai suk keke mevaha netan mini . ”
40002003	Navong asuv houlu Mari Herod raeng koteh longlongien koanek , mundemko houlu ral min meatin vasi keil emun koa aro en out Serusalem .
40002004	Sakini Herod vise ruain asuv keil onen pris keil ka tiser keil ten Mengkatien onen Mosis ka vis keil vit , “ ? Kristo koa Ahi vat kati min Siu keil , ihasi kave ? ”
40002005	Ka keil avit risi mini avit , “ Ihasi en meteimal ten out Betlehem en provins ten out Sudea , veni Ahi viteni ka en tisien onen provet Maeka vit ,
40002006	' Avaseini keke vatiamal onen Betlehem vi havivi mok en vatiamal sav keil onen me-Sudah keil , ka nisakin asuv houlu tai hekistal en vatiamal koanek . Kei helosil kat revi meatin keil onak ten out Isrel hesuval meatin tai mul losil kat revi sipsip keil osen . ' ” (Maeka 5:2)
40002007	Evus asuv houlu Mari Herod vise lelau en hetetamen keil enek koa ale kilea asa koa kur out ka en hitu keil umai veni . Evus , kei vis revi keil en avong sa varei keil ales hitu koanek kistal rohtoh eni .
40002008	Evus , Herod sila keil uva en out Betlehem ka viteni min keil vit , “ Miheha ka mihelekat revi titiali enek . Navong mivotini , mihemai ris mihehiteni minau , keke inau mun niha ka niha netan mini . ”
40002009	Navong hetetamen keil enek araengon asa koa asuv houlu viteni min keil , uva keke avahotin titiali enek . Ka navong amusil sise one uva , hitu koa alesi navong aro veah en out ist , kistal eris . Ka navong keil ales hitu koanek , asi keil houlu mok . Hitu koanek mulamun keil va rokol avong vati mal varei en out koa titiali ro ien .
40002010	
40002011	Navong keil uva neim , ales titiali keilu mama onen , Meri . Ka navong alesi , aretengeiril ka uva netan mini . Evus , alah lat more sanien keil one ka asani mini . Asan gol , forangkansen , ka mir .
40002012	Ka en vongien , en matil vovoien tai , Ahi sel kat keil keke irvatei mun ven Mari Herod . Sakini amusil sise sav uva ris en out one .
40002013	Navong hetetamen keil enek uva , angelo tai onen Ahi Asuv kistal ven Siosep en matil vovoien tai ka viteni mini vit , “ ! Kimea ! ! Kikalah kikur titiali ka mama onen mithelohosai mitheha en out Isip ! Mitheto en out enek hetokol avong koa nihiteni keke mithemai ris eni . Kumoni veni hervitei tuetin , asuv houlu Mari Herod helekat titiali koanik keke vouasi vamat . ”
40002014	Sakini , en vongien enek varei , Siosep mea vus titiali , ka keilu mama onen telohosai telva en out Isip .
40002015	Telro en out enek rokol avong koa asuv houlu Mari Herod mat . Tounah enek kistal vasakin selusien koa Ahi Asuv viteni ka en provet Hosea mai vahi anatin koa vit , “ Navise natkuli hemea ran out Isip . ” (Hos 11:1)
40002016	Navong Herod lei kilea keke hetetamen keil enek aluvosi , tin katiat vis katiat . Sakini , sila meatin tavaeen keil onen uva en out Betlehem ka out vasi vesesal en out enek keke avou vasin titiali keil eni koa avi meahos koa sua one elu ka vita netan . Mumoni mukonek usil avong mal koa meatin keil ten hitu aviteni min Herod keke ales hitu enek kistal rohtoh .
40002017	Tounah keil enek sakin asa koa Ahi viteni ka en provet Seremaea mai vi anatin koa vit ,
40002018	“ Meatin keil ten out Rama araengon tounah tai , along verien ten tangien koa keih . Resel raleh matien onen titan keil . Ka seseini avahat lat ris rendemien onen , veni titan keil avupuol varei . ” (Ser 31:15)
40002019	Navong telro veah en out Isip , Mari Herod mat . Sakini angelo tai kistal ven Siosep en matil vovoien tai
40002020	ka viteni mini vit , “ ! Kimea ! Kikalah kihous titiali , ka keilu mama onen , mitheha ris en atan ten out Isrel , veni koakeil avit avou vini titiali enek , umat tuai . ”
40002021	Sakini Siosep mea vus titiali , ka keilu mama onen , telva ris en atan ten out Isrel .
40002022	Ka navong Siosep raengoni keke Arkelaos kur vulin tata onen , Mari Herod , mai vi asuv houlu ten provins ten out Sudea , kei metau keke telvaha en out enek . Ka Ahi sel kati en matil vovoien tai keke nahatei en out Sudea . Sakini telva en provins ten out Kaleli
40002023	ka telro en out enek en taon ten out Nasaret . Sakini asa koa Ahi viteni ka en provet keil mai vi anatin koa vit , “ Ihise en koan Nasaret . ”
40003001	Sua houlu muli va , ka Sion Baptis va en out volvol en provins ten out Sudea . Kei mul vitehiteni min meatin keil vit ,
40003002	“ ! Mihehiles ran tisaen keil onami , veni hiasuvien onen Ahi mul mai vesesal ! ”
40003003	Kei vi meatin kati koa Ahi selus usili ka en provet Aesea vit , “ Along rea tai mul visohiso en out volvol vit , ' ! Mihesak mesen sise onen Asuv ! ! Mihoumon sise onen hemal ! ' ” (Aes 40:3)
40003004	Sion , eisin omon amumoni en hilin kamel , ka kei mutoh kati en stirap koa amumoni en hiliven buluk . Anien an vi kal ka hani koa suka bak keil amumoni en out volvol .
40003005	Ka meatin keil houlu umai veni . Keil aka en taon ten out Serusalem , aka en out vasi en provins ten out Sudea , ka aka en out vasi keil emun vesesal en Oaisal Sodan .
40003006	Ka navong keil alesi , avit lat tisaen keil one , ka Sion vi baptaes en keil en Oaisal Sodan .
40003007	Farasi ka Sadusi keil houlu mun umai ven Sion keke vahi baptaes en keil . Ka navong Sion les keil selus keih kat keil vit , “ ! Ei , kami mivi vangi amot tisa keil koa mimul mirili meatin keil en ongomi ! ? Isei sel kat kami keke mivalohosai ran mahien koa Ahi hesani min kami ?
40003008	Tahos imok keke helamu , mihoumon sakien koa hetie lati keke kami miviles tuai ran tisaen onami .
40003009	Ka minandemtei minahit mihelohosai ran mahien enek ven Ebraham vi vati avu onami . ! Vuo ! Veni naviteni anatin min kami keke Ahi kilea vasakin ahat keil ekek imai ihi havinali Ebraham keil .
40003010	Keitinek , teai asak meseni tuai en vatte ten vatiai keil vasi . Ka koakeil arsontei heite ten tahosien , itei lat keil ka ison keil ihaha en ahang .
40003011	“ Inau navi baptaes en kami en oai enges vatie lati keke kami miviles ran tisaen onami , ka koa hemai hekatau enau hehi baptaes kami en Ninin Votut ka ahang . Keihoen onen mulin onak , ka inau narvinvintei keke mamai mahi slev keke makur sandal onen .
40003012	Kei sak mese tuai keke vatiti vas meatin keil vasi , suval meatin koa kur savel onen vaso lelat uti uit ran ingeite . Uti uit koa tahos , helah ruaini heha en eim teni , ka ingeite koa tisa , heniti en mari ahang tai koa sakras vamat . ”
40003013	En avong enek , Iesu ka en out Kaleli ka kei mun mai en Oaisal Sodan keke Sion vahi baptaes eni .
40003014	Ka navong mai veni , Sion sak visi vahiles rendemien onen Iesu vit , “ ! Vuo ! ? Keik kumai venau vensa ? Mal keke keik kihi baptaes enau veni komarite mok komuli nau . ”
40003015	Ka Iesu vit kesi mini vit , “ Lehoumoni hemukonek kosa , veni en sise koanik lehoumon tounah vasi koa mal en meten Ahi . ” Sakini Sion maeni ka vi baptaes en Iesu .
40003016	Ka navong Sion vi baptaes eni evus , Iesu mea ran oai . Hatte tas , teilang mutah , ka kei les Ninin onen Ahi muka mita merau ka rondan eni suval ame .
40003017	Ka rea tai selus ka en out nesa viteni vit , “ Koanik vi natkuli kati , koa envatien onak mul ien . Ka nasinau mok veni . ”
40004001	Evus Ninin Votut mulamun Iesu va en out volvol keke vakur sakvisien en hen Temat .
40004002	Kei ro en out enek avong hanu mau elu (40) ka mul val ven anien , sakini amai kati .
40004003	Ka Temat koa mul sak vis meatin , kei mai vesesal veni viteni vit , “ Munak anatin keke kovi Natin Ahi , kimeng kat ahat keil ekek ihiles imai ihi veret am . ”
40004004	Ka Iesu vit kesi mini vit , “ ! Vuo ! Nirmumontei veni Tus Votut viteni vit , ' Meatin romoultei en anien enges . ! Vuo ! Kei moul en selusien keil vasi koa kistal en ongon Ahi . ' ” (Dut 8:3)
40004005	Evus , Temat kur Iesu va en out Serusalem , taon votut onen Ahi . Kei lingi mulomal en out tai nesa mok en hoi Eim Votut .
40004006	Evus , Temat viteni mini vit , “ Munak anatin keke kovi Natin Ahi , kihut kihita netan , veni Tus Votut viteni vit , ' Ahi hemeng kat angelo onen keil ilekat revi keik . Keil ihati latuk hehina nesa en he , hesakini kirmusavoitei en alom en ahat keil . ' ” (Sam 91:11-12)
40004007	Ka Iesu vit kesi mini vit , “ ! Vuo ! Nirmumontei , veni Tus Votut viteni mun vit , ' Minasak vistei Iahova koa vi Ahi onami keke mivahotini kei mul ral min kami . ' ” (Dut 6:16)
40004008	Evus , Temat kur Iesu va en mari hou tai nesa ka rie lati mini kantri vasi keil en out netan ka momore tounah keil koa amul en keil
40004009	ka viteni mini vit , “ Tounah vasi keil enek , inau nisani minuk , munak kitetengeiril enges ka kiha netan minau . ”
40004010	Ka Iesu vit kesi vit , “ ! Temat , keik kiha soutin ranau ! Inau nirmumontei veni Tus Votut viteni vit , ' ! Miheha netan min Iahova koa vi Ahi onami ka mihelong kat kei enges ! ' ” (Dut 6:13)
40004011	Evus , Temat lokoveini , ka angelo keil umai akatauni .
40004012	Navong Iesu mul en provins ten out Sudea , raengoni keke asuv houlu Herod Antipas son Sion Baptis va en eim takeih onen . Sakini , Iesu va en meteimal ten out Nasaret en provins ten out Kaleli .
40004013	Evus , lokovein meteimal ten out Nasaret , ka va ro en taon ten out Kapaniam koa mul vesesal en mari oai ten out Kaleli . Taon koanek mul en atan onen vatiamal onen Sebulon ka Navtali telamu .
40004014	Koanek kur out vasakin asa Ahi viteni ka en provet Aesea hemai hehi anatin koa vit ,
40004015	“ Nakur longlongien tai vaha min meatin keil koa aro en atan onen mari vatiamal onen Sebulon ka atan onen mari vatiamal onen Navtali . Longlongien koanek heha min koakeil aro vesesal en mari oai ten out Kaleli , en usite va en Oaisal Sodan , min koakeil aro en out Kaleli , out koa vilelau en meatin keil koa arvitei Siu .
40004016	Meatin keil koa aro en mankoli ten tisaen , keil iles mari meneai onen Ahi . Anatin , meatin keil koa aro en out koa mankoli ten metauen ven matien , kosa ales out mulan . ” (Aes 9:1-2)
40004017	Ka avong enek eva , Iesu mul vitehiten selusien onen Ahi min meatin keil vit , “ ! Mihehiles ran tisaen keil onami , veni hiasuvien onen Ahi mul mai vesesal ! ”
40004018	En avong tai , Iesu mul mual musil valite ten mari oai ten out Kaleli . Ka navong mual , kei les lumali time , isealu Saemon ( koa aling isen tamun vi Pita ) ka Andiru ( koa vi tunali ) . Keilu lumul luson net onealu en mari oai veni luvi meatin taleh mesauien .
40004019	Ka Iesu viteni min keilu vit , “ Lumai milhousil kat inau . Kosa milleh mesau enges , ka inau nihisein kamil hemukave milheleh meatin keil . ”
40004020	Ka hatetas , lulokovein net keil onealu ka luva lumusili .
40004021	Evus , keitel telmual telva ka Iesu les lumali time sav , isealu Tiemes ka Sion , koa luvi natin Sepeti . Keilu lumul en vot ral min tamealu ka telsak revi net keil oneatel . Ka navong Iesu vise keilu luvamai veni ,
40004022	hatetas , lulokovein vot ka tamealu , ka luva lumusil Iesu .
40004023	Navong Iesu vise keitel telvousili evus , kei va ka vasi out Kaleli . En out vasi , kei mul visein meatin keil en eim ten hihiseien keil onen Siu keil , mul vitehiten more longlongien usil hiasuvien onen Ahi , ka mul sak revi meatin keil koa akur mesaien savsav keil .
40004024	Ka longlongien usili ka vasi out en provins ten out Siria emun . Sakini meatin keil ten out enek alah koakeil amesai en mesaien savsav keil : koakeil ave litu ramat , koakeil ninin tisa mul en keil , koakeil avi leimatmat , ka koakeil hati usive mat . Keil alah keil vasi umai ven Iesu ka kei sak revi keil .
40004025	Ka navong Iesu mual , marmari vangi meatin keil amusili . Keil aka en provins ten out Kaleli ka provins ten out Sudea . Aka en taon ten out Serusalem ka taon halualim (10) koa avise keil en ' Dekapolis ' . Ka aka emun en out sav keil en usite ten Oaisal Sodan .
40005001	Navong Iesu les mamari vangi meatin keil enek , kei vina nesa en hou tai ka rondan keke vahisein keil . Ka koakeil avi meatin keil onen umai veni
40005002	ka mul visein keil .
40005003	Iesu viteni min keil vit , “ Tokolkatien hel en koakeil alei kilea arvinvintei en meten Ahi , veni hemukonek , kei hehi asuv houlu one ka helosil kat revi keil .
40005004	Tokolkatien hel en koakeil amurang veni alonge tisa , veni hemukonek , Ahi hehati lat rendemien one .
40005005	Tokolkatien hel en koakeil amerau ka rendemien one mul netan , veni hemukonek , Ahi hesan out vasi netan min keil avalosil kati .
40005006	Tokolkatien hel en koakeil evati mok keke moulien one hemal vasi en meten Ahi , veni hemukonek , houmoni hehi anatin en moulien one .
40005007	Tokolkatien hel en koakeil emahis meatin sav keil , veni hemukonek , Ahi hetie lat sakien ten enmahisien min keil .
40005008	Tokolkatien hel en koakeil amusil kat Ahi ral min rendemien koa mutolas , veni hemukonek , keil iles Ahi en mete .
40005009	Tokolkatien hel en koakeil aling tomat en meatin keil , veni hemukonek , ihise keil en titan Ahi .
40005010	Tokolkatien hel en koakeil akur mahien veni amum mal , veni hemukonek , Ahi hehi asuv houlu one ka helosil kat revi keil .
40005011	“ Tokolkatien hel en kami navong meatin keil aselus karen kami , asan mahien min kami , ka aviten liluvosien tatisaso houlu vakat kami veni mimusil kat inau .
40005012	Anatin , en vati sakien koanik , asan mahien min provet keil koa amul amulamu en kami . Ka mihesi kami veni mihekur ui umen onami koa hemariso mok en out nesa . ”
40005013	Iesu selus eris vit , “ Kami misuval sol koa arivini en meatin keil en out netan . ? Ka munak kasien ten sol vuol rani , umon kasien teni hemai ris eni hemukave ? ! Asakras avoumoni ! Sol koa kasien tovuol ien sakras voumon etai tounah . Tahos avasonis vaha keke meatin keil avahetan eni .
40005014	“ Kami misuval laet koa ritin va min meatin keil en out netan . Ka suval taon koa mul en hoi hou nesa sakras vato suai veni laet koa mul ien , kami mun , meatin keil ilei kilea laet koa mul en kami .
40005015	Meatin tovuol vanit laet tai ka , evus , mul kav koe en pesin tai . ! Vuo ! Keil alingi nesa en out arekein laet ien keke kilea vatitin revi out vasi neim ven meatin keil koa aro ien .
40005016	En vati sakien enek , laet ten demkatien onami hetitin revi ven meatin keil . Hemukonek , navong keil iles more sakien keil onami , keil ihat lat isen Tata onami koa ro en out nesa . ”
40005017	Iesu visein meatin keil vit , “ Minandemtei minahit inau numai keke maso lat Mengkatien onen Mosis ka hihiseien onen provet keil vaha . ! Vuo ! Narmaitei maso lat keil . Numai masakin asa koa mengkatien keil aselus usili hemai hehi anatin .
40005018	Anatin eli naviteni min kami keke tounah vasi koa mul en mengkatien keil onen Ahi ka titi selusien vasi keil koa provet keil onen amutisi mul asakras avavupuol hetokol avong varei koa um vasi umen one ka out nesa ka out netan luhevupuol .
40005019	Sakini , koakeil arali koteh mengkatien tai onen Ahi koa havivi mok ka avisein meatin sav keil keke umoni hesuvali , en out nesa , keil imai ihi meatin heisav keil enges . Ka koakeil along kat mengkatien onen Ahi ka avisein meatin sav keil keke umoni hesuvali , en out nesa , keil imai ihi hetetamen keil .
40005020	Veni naviteni min kami keke maluen onami helin maluen onen tiser keil ten Mengkatien onen Mosis ka Farasi keil , munak mihermumontei , miherlestei hiasuvien onen Ahi . ”
40005021	Iesu viteni mun min meatin keil vit , “ Kami milonge keke Mosis meng kat avu keil onami telamu vit , ' Minouastei meatin namat ' (Eks 20:13) ka meatin koa mumoni heha en kot ka isan mahien mini .
40005022	Ka inau naviteni min kami keke meatin vasi koa avuroh kat tue keil , iha en kot ka Ahi hesan mahien min keil . Anatin , munak meatin tai viteni min tunali vit , ' vatom tovuol ' , ikur meatin enek heha en mari kot onen Siu keil ka iling mahien eni . Ka munak meatin tai viteni min tunali vit , ' kovi vau ' , kei mul en sise koa heha en Ahang koa sakras vamat .
40005023	“ Sakini munak keik kovaha keke kovasan sanien onom vaha min Ahi en ahor ten sanien , ka en out enek komundem kat tounah tai koa meatin sav vit komumoni mini koa romaltei ,
40005024	keik kilokovein sanien onom en out enek vesesal en ahor ten sanien . Hevus , kiha mau ka kumon methos hetal min meatin enek . Ka navong komumoni tuai , kimai ris kisan sanien onom esuk min Ahi .
40005025	“ Ka munak komumon tounah tai koa romaltei va kat meatin tai , ka kei vit vakur keik kovaha en kot , kikalah kisak revi tounah enek hetal mini navong kamil milmul veah milmusil sise keke milvaha en kot . Veni munak kormumontei , navong milhetokol kot , kei helinguk kiha en hen meatin koa mul lei revi usite onen meatin keil . Ka vahesa kei hemae latuk kiha en hen polis , ka polis heson keik kiha suk en eim takeih .
40005026	Anatin eli naviteni minuk , keik kito en out enek ka kosakras kovamaluv heha vio . . . kihul vasi faen koa alingi enuk . ”
40005027	Ka Iesu mules visein keil vit , “ Kami milonge keke Mosis meng kat avu keil onami telamu vit , ' Minakurtei ahin vuo meatin onen hanu sav . ' (Eks 20:14)
40005028	Ka inau naviteni min kami keke navong meatin tai koa retalihe tuai les ahin tai ka envati voum vatisa vatal mini , en meten Ahi suval kei kuri tuai veni mum tisa ral mini tuai en rendemien onen .
40005029	Munak usi metom koa matu sakinuk kumot en tisaen , kikis lati ka kisoni heha . Tahos imok hati vem tai hevoul , lohlin munak ason avem vasi hevuol en Ahang koa sakras vamat .
40005030	Ka munak hem koa matu sakinuk kumot en tisaen , kitei kotehei ka kisoni heha . Tahos imok hati vem tai hevoul , lohlin munak kiha en Ahang koa sakras va mat hetal min avem vasi . ”
40005031	Iesu mules visein meatin keil vit , “ Kami milonge keke Mosis meng kat avu keil onami telamu vit , ' Meatin koa vit valokovein ahin onen , hesan Setifiket ten Tasilien mini , evus , kilea valokoveini . ' (Dut 24:1)
40005032	Ka inau naviteni min kami keke navong meatin tai ka ahin tai luretalihe , lusakras luvatasil en meten Ahi . Ka munak meatin tai lokovein ahin onen , koa romatiltei ral min meatin sav tai , kei mumon tisaen en meten Ahi . Veni asa koa meatin enek mumoni mul sakin ahin onen va keke vakur meatin sav , ka en meten Ahi , ahin enek mul mum tisa ral mini . Ka meatin hau koa kuri , kei mun mul mum tisa en meten Ahi veni kur ahin onen meatin sav . ”
40005033	Iesu mules visein meatin keil vit , “ Kami milonge keke Mosis meng kat avu keil onami telamu vit , ' Minatali kotehtei hatkatien keil onami koa misuv kati en isen tounah tai , ka mihoum vasi asa koa mivat kati min Ahi Asuv keke mihoumoni . '
40005034	Ka inau naviteni min kami keke minasuv kattei hatkatien keil onami en etai tounah en out nesa veni vi vulin ten keihoen onen Ahi .
40005035	Ka minoumontei en etai tounah en out netan veni vi out koa Ahi mul ling alen museh ien . Ka minoumontei en isen Serusalem , veni vi taon onen Ahi koa vi Asuv Houlu .
40005036	Ka minasuv kattei selusien onami en vatumi emun veni kami misakras mivahiles ahil vatas vamai voh vuo vavopoli .
40005037	Sakini , navong miviten tounah tai , mihehitenis keke ' anatin numoni ' , vuo ' nirmumontei ' . Ka hevus , mihoumoni suk . Veni navong misak visi keke mivasuv kat selusien onami en etai tounah , sakien koanek ka ven Temat . ”
40005038	Iesu mules visein meatin keil vit , “ Kami milonge keke Mosis meng kat avu keil onami telamu vit , ' Munak mipurun meten meatin sav , akilea avapurun metomi . Ka munak mimuti lat lohon meatin tai , akilea avati lat lohomi tai . ' (Eks 21:24)
40005039	Ka inau naviteni min kami keke minasa kestei tounah koa meatin tai mumoni tisa min kami . Munak meatin tai kovas veasom en usite matu , kimaeni heovas usite meil emun .
40005040	Ka munak meatin kur keik milvaha en kot ka keih katuk keke kovasan eisin omom mini , kimaeni hekur kot omon ten anni emun .
40005041	Munak meatin tavaeen tai keih katuk kovahus ateli onen vahi kilomita tai , kihousi kilomita helu .
40005042	Ka munak meatin tai visuk en tounah tai , kisani mini . Munak meatin tai vit vakur tounah tai onom ten avong havivis , konaseseintei , kimaeni mini . ”
40005043	Iesu mules visein meatin keil vit , “ Kami milonge keke Moses meng kat avu keil onami telamu vit , ' Emihehat tuemi keil . ' (Lev 19:18) Ka , ' Mihetisa min koakeil avi vativieh onami . '
40005044	Ka inau naviteni min kami keke emihehat koakeil avi vativieh ral min kami ka mihehis ven koakeil asan mahien min kami .
40005045	En sakien koanek , mihetie lati keke mivi titan Tata onami koa ro en out nesa . Veni kei sakin meteiai ritin en koakeil atisa ka en koakeil emun atahos . Kei sakin ous mus vakas atan osen koakeil amal ka koakeil akalkali emun .
40005046	? Veni munak emvat koakeil enges evatuk , komundemi keke Ahi hesan masmasien hehat minuk veni ? ! Vuo ! ! Meatin koa alah takis ran meatin sav ral min meatin vasi keil emun amumon vati sakien koanek !
40005047	? Ka munak miselus tahos min tuami keil enges , sakien enek tahos mukave ? Veni koakeil areingeingen Ahi , ral min meatin vasi keil emun , amumon vati sakien enek .
40005048	“ En sakien vasi keil onami ka en rendemien vasi keil emun , mihemal revi hesuval Tata onami en out nesa mal revi mok . ”
40006001	Iesu visein meatin keil vit , “ Navong mimumon sakien keil koa tahos min meatin sav keil , mihelei kat revi keke minoumontei en meten meatin keil keke avahouhou ven kami . Veni munak mimumoni mukonek , Tata onami en out nesa hersantei mun uite teni min kami .
40006002	“ Sakini navong misan kataunien min meatin koa tounah onen tovuol , minoumontei nasuval sakien onen koakeil amumonis en hilive . Veni navong asak mese keke avasan tounah , uva en eim ten hihiseien keil ka en mari sise keil , ka asakin meatin toumien one amuh tounah koa suval amaru keke meatin keil imai vituai avales asa koa avoumoni ka avahouhou min keil . Anatin eli naviteni min kami , keil akur ui umen one tuai ka irkurtei mun uite teni en out nesa .
40006003	Ka navong mikataun meatin koa tounah onen tovuol , mihoum raeng eni en sise koa time tahos keil emun onami iteingeingeni .
40006004	Hesakini meatin keil iteingeingen sakien tetahos keil onami , ka Tata onami , koa les asa koa meatin keil amum suai eni , kei hesan uite teni min kami . ”
40006005	Iesu mules visein meatin keil vit , “ Navong mivis , minoumontei nasuval koakeil amumonis en hilive . Veni keil evati avahatimal ka avahis en eim ten hihiseien keil ka en vali sise keil keke meatin keil avales keil eni . Anatin eli naviteni min kami , keil akur vasin uite one tuai .
40006006	Ka navong mivis min Ahi , tahos imok keke miheha neim , miheoteh en voiteh , ka mihehis heha min Tata onami koa meatin keil asakras avalesi . Ka Tata onami , koa les asa koa meatin keil amum suaini , kei hesan uite teni min kami .
40006007	“ Ka navong mivis , minaselustei nahi houlu nasuval koakeil areingeingen Ahi . Veni koakeil enek amundemi avit ahi keil one itaegon hisien keil one munak amang vas onge houlu ral min selusien houlu .
40006008	Anatin , minoumontei nasuval keil , veni navong mirvistei veah mini , Ahi Tata onami kilea tuai asa koa kotamurei eni .
40006009	“ Sakini navong mivis mihehiteni hemukok ,  ' Ahi Tamemai koa koro en out nesa , mal keke mevouhou minuk veni isom vi votut .
40006010	Mevis keke hiasuvien onom hemai hel ven komai ka tounah vasi koa emivati vakistal hekistal hehi anatin en out netan hesuval mul tuai en out nesa .
40006011	Kisan anien eli min komai hevinvin ten avong kosa .
40006012	Konaleletei mun natisa min komai ven tisaen keil onomai , veni komai mun merleletei mun vatisa min koakeil amumoni romaltei en komai .
40006013	Konamaentei li sakvisien takeih keil anamai anasakin komai menamot en tisaen , ka kiting koe komai ran hen Temat .
40006014	“ Munak methos onami mul en meatin sav koa amumoni romaltei min kami ka minaleletei mun natisa en keil , Tata onami koa mul en out nesa , kei , methos onen hel en kami emun .
40006015	Ka munak mirmumontei methos vatal min koakeil enek , Tata onami emun sakras voumon methos vatal min kami ven tisaen keil onami . ”
40006016	Iesu mules visein meatin keil vit , “ Navong mival ven anien keke mivahis , minoumontei nasuval koakeil amumonis en hilive . Veni navong uval ven anien amumon veinae tisa keke meatin keil avalei kilea keke amai kat keil . Anatin eli naviteni min kami , keil akur vasin uite teni tuai .
40006017	Ka navong kami mival ven anien keke mivahis , tahos imok munak mihekas veinami ka mihesak vilei en hilumi hesuval koa mimumoni en avong vasi .
40006018	Hesakini , meatin sav keil asakras avalei kilea keke kami mimul mival ven anien , ka Tata onami koa meatin keil asakras avalesi , kei enges helei kilea eni . Anatin , Ahi Tata onami , koa les asa koa meatin keil amum suaini , kei hesan uite teni min kami . ”
40006019	Iesu mules visein meatin keil vit , “ Kami minalah kattei tounah onami nahi houlu en out netan . Veni tounah keil onami en out netan , kakoros ka rosta lukilea luvapuruni , ka tarhena keil akilea avaha neim ka avahenani .
40006020	Ka tahos imok keke mihelah kat tounah keil onami hehilelau en out nesa . Veni en out enek , kakoros ka rosta lusakras luvapuruni , ka tarhena keil asakras avaha neim ka avahenani .
40006021	Veni moulien onami hel en out koa milah kat tounah tetahos keil onami mul ien .
40006022	“ Metomi suval laet ten avemi . Munak metomi tahos , mimul en meneai ka avemi kilea voumon sakien keil koa atahos .
40006023	Ka munak metomi tisa , mimul en mankoli ka mihoumon sakien keil koa atisaso . Ka munak laet onami vi mankoli , mankoli ten tisaen hehi marite mok en moulien onami .
40006024	Ka Iesu vit , “ Meatin tai sakras voum min masta elu (2) . Veni munak kei hesak visi voumoni , tin heat tai , ka enhehat tai en keilu ; vuo rendemien onen hel en tai ka helei sesein tai en keilu . Misakras mivaha netan min Ahi vatal min tounah keil ten out netan .
40006025	“ Sakini , veni koanek vi anatin , tahos minandemkotei en usite ten asa koa miheani vuo asa koa mihemuni , vuo asa koa miheav koe avemi eni . ? Mukave , romoul keke rovanian enges ? ! Vuo ! ? Ka aver mul keke rovav koe en eisin enges ? ! Vuo ! Moulien koa mul en kami tahos imok mulin asa koa mimul mikani . Ka avemi tahos imok mulin eisin koa mikav koe eni .
40006026	Miheles vis aman keil koa amul amuka . Keil arluhluh tei , ka armusuhuttei en anien ae keke avalingi vaha en votevav ome . Avaseini armumontei vamukonek , ka Ahi Tata onami en out nesa mul vengan keil . Ka en meten Tata onami , kami mitahos mulin aman keil enek . Sakini miheilea mihehit Ahi helosil kat revi kami .
40006027	Demkoen ven tounah keil sakras voumon moulien onami vataveah tamun .
40006028	“ ? Ka mimundemko en usite ten eisin vensa ? Mihendem usil vis hungevai keil koa amul amoul . Keil armumtei vuo arrilitei eisin ome .
40006029	Ka naviteni min kami keke asuv houlu Solomon telamu , eisin omon tahos vis tahos imok , ka hungevai keil enek amusin tahos imok muli kei .
40006030	Ahi mul musin en hungevai keil tahos imok , avaseini amoul en eivorohus avong tanges , ka visuvong teni , amaleles ka umotmot . Ka evus , amuteas ruaini ka asoni va en ahang . ? Ka munak Ahi musin en keil mukok , mimundemi keke kei sakras vasin koe kami ? ! Ei , demkatien onami havivi ramat !
40006031	Sakini , minandemkotei usil asa koa miheani , asa koa mihemuni , vuo asa koa mihesin eni .
40006032	Veni vati demkoen koanek vi onen koakeil arkileatei Ahi . Veni Ahi Tata onami kilea revi en tounah vasi koa mitamurei eni en moulien onami .
40006033	Ka koa hetetamen imok keke mihemaen Ahi hemai hehi asuv houlu en moulien onami ka mihekur maluen onen hehi onami . Navong mimumoni mukonek , tounah vasi emun ten moulien , Ahi hesani min kami .
40006034	Sakini minandemkotei mun usil tounah keil koa mihekuri visuvong , veni miheilea mihendem usili visuvong esuk . Veni sakvisien keil koa mihehisu eni kosa , avinvin ten kosa etin . Minalahtei demkoen keil ten visuvong namai nahi ten avong kosa .
40007001	Iesu mules visein meatin keil vit , “ Minalei revitei usite onen meatin sav keil keke mivahotin tisaen keil one , veni munak mimumoni , Ahi emun helei revi usite keil onom ka hehotin tisaen keil onami .
40007002	Veni Ahi helei revi usite onami housil vati sakien koa kami mimul mimumoni en meatin sav keil . Munak mimumoni en sakien koa merau , Ahi houmoni min kami hemukonek . Ka munak mimumoni en sakien koa keih , Ahi houmoni suk hekeih min kami .
40007003	“ ? Vensa mimul mirie sukeai koa havivi mok koa mul en meten tuomi , ka emirovatei mivailea en mari mavuliai koa mules en metomi ?
40007004	? Vensa mimul miviteni min tuomi mivit , ' Tuo li , kimaenau makulat sukeai ran metom , ' navong mari mavuliai mules en metomi ?
40007005	! Kami mimumon sakien koa tahos en hilivemi enges ! Tahos imok keke helamu mihekulat mari mavuliai ran metomi , ka hevus , kami mikilea suk mihelele revi keke mivakulat sukeai ran meten tuami .
40007006	“ Tounah keil koa avi votut onen Ahi , minasantei min huli keil koa ihiles ka iat purun kami eris . Anatin , minasontei tounah koa tahos imok min vuas keil veni keil ihetan eni enges . En sakien enek , minasak vistei minahisein meatin keil koa alei sesein anatinien onen Ahi , veni indem maeni ka ihiles ipurun kami eris . ”
40007007	Iesu mules visein meatin keil vit , “ Naviteni min kami , tahos keke kami miheles mihehis Ahi en tounah , ka kei hesani min kami . Anatin , asa koa emivati mivakuri , munak mihelekati , mihehotini . Hisien onami hesuval koa mimul mimutiti voiteh onen Ahi , ka hesakini kei heseh voiteh onen min kami .
40007008	Ven meatin vasi koa avisi ven tounah , keil ikuri suk ; koakeil amul alekat tounah , keil ihotini ; ka voiteh heseha min koakeil amul amutiti .
40007009	“ ? Isei en kami tata keil hesan meralihat min natnali navong kei visuk en anien ?
40007010	? Vuo hesan amot tatisa tai mini navong kei visuk en mesau ?
40007011	Sakini , avaseini keke kami mivi meatin tisa keil , mikilea en sakien koa mivasan tounah keil tetahos min titiali onami keil . ? Ka mukave en sakien onen Ahi Tata onami en out nesa koa tahos imok ? Sakien onen heli onami ka hesan tounah keil tetahos min koakeil amul avisi veni . ”
40007012	Ka Iesu viteni vit , “ En tounah vasi koa mimumoni , mihoumoni min meatin sav keil hesuval koa emivati keke keil emun umoni min kami . Veni rendemien koanik vi vatte ten Mengkatien keil onen Mosis ka Tisien onen provet keil telamu . ”
40007013	Iesu viteni vit , “ Kami , sakien koa mikilea mivaha en out nesa romaetei . Tahos keke miheha neim eni ka en meteau koa havivi . Veni meteau sav mul koa marite , ka meatin houlu uva neim ien ka amual en sise koa mae . Ka en keite teni , ihotin mahien koa hemariso mok .
40007014	Ka meteau koa ten sise takeih ten moulien vi havivis , ka teis en meatin keil ihotini . ”
40007015	Iesu sel kat meatin keil vit , “ Kami mihelei kat revi kami keke provet taliluvosien keil analuvostei kami . Veni en hilive , ales keil asuval sipsip koa atahos ka amerau , ka en tine , keil asuval huli rendan keil koa atisa ka akat purun meatin keil .
40007016	Mihelei kilea keil heka en heite ten moulien one . Meatin keil asakras avalah hei tavoi ran aikatiat , vuo hei manggo ran vati ueas .
40007017	En vati sise enek , vatiai vasi koa atahos amul ason heite koa tahos , ka vatiai keil koa atisa amul ason heite koa tisa .
40007018	Vatiai koa tahos sakras vason heite koa tisa , ka vatiai koa tisa sakras vason heite koa tahos .
40007019	Ka vatiai vasi koa hersontei heite koa tahos , itei lati ka isoni heha en ahang .
40007020	En vati sakien enek , mihelei kilea provet taliluvosien keil heka en heite koa mul en moulien one .
40007021	“ Meatin houlu koa amul avise nau en ' asuv ' kosa , irvatei en out nesa koa Ahi vi asuv houlu ien . Koakeil enges amumon asa koa Tata onak en out nesa envat keil avoumoni iha ito hetal mini .
40007022	En avong koa ilei revi usite onen meatin keil , houlu imai venau ka ihiteni minau usil usite one ihit , ' ! Asuv , Asuv ! ? Mukave ? En isom mevit lein selusien koa Ahi sani min komai . En isom mevile lat ninin tisa keil ka memumon merikel keil houlu . '
40007023	Hevus , nihit retai en selusien koanek min keil nihit , ' ! Kiha ranau , keik koa komumon tisaen keil ! ! Inau narkileatei keik varei ! ' ”
40007024	Evus , Iesu selus ekor min meatin keil ral min tatavolien tai vit , “ Munak kami milong selusien keil ekek onak ka mimum usili , misuval meteisau tai koa mumon eim onen mul en atan koa keih .
40007025	Ous mus , mari oai mue , ka eang muhuh keih kat eim enek . Ka romerangtei , veni mumoni mul en atan koa keih .
40007026	Ka munak kami koa milong selusien keil ekek onak ka mirmumtei usili , kami misuval unu tai koa mumon eim onen en veien enges .
40007027	Ous mus , mari oai mue , ka eang muhuh keih kat eim enek . ! Ka eim onen merang vita ka rasil li varei ! ”
40007028	Navong Iesu visein meatin keil evus , marmari vangi meatin keil amuti manin en hihiseien keil onen ,
40007029	veni kei visein keil suval koa kur hehiseien keil ran Ahi varei . Hihiseien keil onen rosuvaltei onen tiser keil ten Mengkatien onen Mosis koa avit ris selusien onen tiser sav keil enges .
40008001	Navong Iesu visein meatin keil evus , kei mita netan ran hou enek , ka mari vangi meatin keil amusili .
40008002	Evus , amuti manin , meatin tai koa mesaien leporsi mul ien mai luhu en keil , retengeiril en meten Iesu , ka viteni mini vit , “ Asuv , munak keik emvati li , kokilea kovasak revi hilivek vamai vato eris . ”
40008003	Sakini , Iesu mutelan hen rokoli ka viteni mini vit , “ Tahos , ekvat moumoni . ! Kito ris ! ” Hatte tas , meatin enek , mesaien onen evus ka hiliven mai mutolas .
40008004	Evus , Iesu viteni mini vit , “ ! Kitaengonau ! Konahitentei min meatin etai asa koa kur out . Kihas ka kihothot enuk min pris tai en Eim Votut , ka kisan min Ahi sanien koa Mosis meng kati . Tounah enek vatie lati min keil keke avem tahos tuai ka komuto eris . ”
40008005	Iesu mual va en taon ten out Kapaniam . Ka navong kistal ien , avat tavaeen tai ten out Rom mai veni ka visi vakatauni vit ,
40008006	“ Asuv , eiloheh onak mules teim ka longe tisa houlu , usi aven mat ka ronges en vulin . ”
40008007	Iesu viteni mini vit , “ Niha veni ka nisak revi . ”
40008008	Ka avat enek vit kesi vit , “ O asuv , konandemvu ramattei venau veni narvinvintei keke kovaha teim onak . Ka munak kihitenis , nakilea keke eiloheh onak helonge hetahos eris .
40008009	Veni masta onak mul , ka inau mun navi avat onen meatin tavaeen keil . Sakini , navong naviteni min tai en keil navit , ' Ha . ' Kei va . Ka navong navit , ' Amai . ' Kei mai . Ka navong naviteni min eiloheh onak navit , ' Umon koanik . ' Kei mumoni . ”
40008010	Navong Iesu raengon selusien onen , kei muti manin ka viteni min koakeil amul amusili vit , “ Anatin eli naviteni min kami , en me-Isrel keil , narvotintei veah etai meatin koa demkatien onen keih imok vasuval meatin ekek .
40008011	Navong Kristo onen Ahi hemai ka umon mari anien en out koa Ahi vi asuv houlu eni , meatin keil koa arvitei Siu ika en out sav keil en out netan ka imai ianian vituai hetal min Ebraham , Aesak ka Siekob , vati avu keil orer telamu .
40008012	Ka houlu en me-Isrel keil kati koa Ahi vit vahi Asuv Houlu one , heso lat keil iha hae en out koa mankoli , ka keil il is ka il ihal lohe ven mahien one . ”
40008013	Evus , Iesu viles ka viteni min avat enek vit , “ Kiha . Asa koa komundesini kovit hekur out , hekistal hehi anatin keke eiloheh onom helonge hetahos . ” Ka en hati avong enek varei , eiloheh onen avat enek , aven mai ris tahos .
40008014	Navong Iesu va rokol teim sen Pita , va neim ka les avu tisa onen Pita mul matil en vulin ka aven mutin .
40008015	Navong lesi mukok , Iesu mutelan hen ka rokol hen tovuli enek . Ka navong rokoli , mesaien va rani ka kei mea . Evus , tovuli enek kur hati anien tai , ka sani min Iesu .
40008016	Navong meteiai munu , meatin keil alah koakeil ninin tisa mul en keil , ka Iesu vile lat ninin tisa keil uvaha ran keil ral min selusien enges onen . Ka meatin vasi keil amesai , kei sak revi keil .
40008017	Kei mumon tounah enek vasakin asa koa Ahi viteni ka en provet Aesea hemai hehi anatin koa vit , “ Kei lah lat mesaien keil orer ka kur mahien keil orer en aven . ” (Aes 53:4)
40008018	Ka navong Iesu lesi keke marmari vangi meatin keil amules rahiti , kei meng kat meatin keil onen keke avasak mesen vot tai keke avaha en usi mari oai ten out Kaleli .
40008019	Ka navong Iesu ka onen keil amul uva , tiser tai ten Mengkatien onen Mosis mai veni ka viteni vit , “ Tiser , out kave kiha ien , inau nusil katuk . ”
40008020	Ka Iesu vit kesi mini vit , “ Asu keil , vai ome mul , ka aman keil , anu ome mul . Ka Natin Meatin , teim kati onen tovuol tamatil ien . ”
40008021	Ka meatin tamun koa mul musil Iesu vit , “ Asuv , ekvati mousiluk . Ka helamu , kimaen nau niha ris teim ka nilei kat tata onak hetokol avong koa hemat ka nitahini . ”
40008022	Ka Iesu viteni mini vit , “ Kusil kat nau kosa , ka kilokovein koakeil umat en demkatien one keke itahin koakeil one umat . ”
40008023	Navong Iesu selus evus , kei vut va en vot ka meatin keil onen amusil kati keke uva en usi oai .
40008024	Ka navong amulis uva , Iesu matil usae . Ka rovitei tuetin , amuti manin en mari angu tai koa mea ka muhuh keih . Kei sakin oai langlango , mul rasil va neim en vot , ka vesesal avamarindu . Ka Iesu , kei matil ravobong .
40008025	Ka keil uva veni ka asilasil eni avit , “ ! Asuv , kataun komai li ! ! Rovamat enga ke ! ”
40008026	Iesu vit kesi vit , “ ? Mimetau vensa ? ! Demkatien onami havivi ramat ! ” Evus , kei mea ka meng kat eang ka oai luvahati keilu , ka out mai mutaeng ka vi tasioh .
40008027	Navong meatin keil onen alesi mukok , amuti manin ka avis keil eris avit , “ ? Meatin ekek vi vati meatin sa ? ! Avaseini eang ka oai , keilu mun lulong kat ren ! ”
40008028	Navong arokol usi oai , Iesu emai en atan ten out Kadara . Ka hatte tas , meatin elu luka en out ten valengeihat keil koa amul arahin meatin keil ien , ka lumai vesesal ven Iesu . Meatin keilu enek , ninin tisa mul en keilu ka asakin keilu lumuas meatin vasi keil koa lulesi umai vesesal en out enek .
40008029	Navong lumai vesesal ven Iesu , luvisohiso keih luvit , “ ! Natin Ahi ! ? ? Kovoumon sa vatal komai ? ? ? Kumai ekok keke kovasan mahien min komai kosa ? ? Kirtosintei avong kati teni koa hemai veah ? ”
40008030	Rovitei soutin , tali vuas otetai koa marite amul akanian .
40008031	Sakini ninin tisa keil apeah Iesu avit , “ Munak keik kihile lat komai , kisila lat komai meheha en vuas keil ke va ekek . ”
40008032	Sakini Iesu viteni min keil vit , “ ! Alva ! ” Ka keil uva ka uva neim en vuas keil . Ka hatte tas , tali vuas keil vasi enek amuloh avita en veisil , ka uva avamarindu en mari oai ten out Kaleli , ka keil vasi umatmat .
40008033	Ka meatin keil koa alei kat vuas keil enek ametau ka amuloh uva en taon . Ekonek , keil avit vasi tunien teni ka aviteni mun usil asa koa kur out en meatin keilu koa ninin tisa keil amul en keilu .
40008034	Sakini , meatin vasi keil ten taon enek uva keke avales Iesu . Ka navong keil alesi , apeah Iesu keke heha ran atan one .
40009001	Iesu ka meatin keil onen uvut en vot ka amukoteh mari oai ten out Kaleli uva en taon kati onen ten out Kapaniam .
40009002	Navong arokol taon , meatin oteta keil avou kakan meatin tai koa usiven mat mai ven Iesu , meatin enek mules matil en vulin . Navong Iesu lesi keke demkatien one mul , kei viteni min meatin koa usiven mat vit , “ Natkuli , konametautei . Ahi roleletei mun vatisa enuk ven tisaen keil onom . ”
40009003	Tei en tiser keil ten Mengkatien onen Mosis aro vesesal , ka navong alonge mukok aviteni min keil eris avit , “ ! Ei , meatin ekek mul selus kekar va kat Ahi ! ! Kei enga vit kur keihoen suval onen Ahi , veni Ahi enges kilea vakulat tisaen ! ”
40009004	Ka Iesu kilea en asa amul amundemi . Sakini kei viteni min keil vit , “ ? Vensa mimul mivuli kat rendemien tatisa keil enek en tinomi ?
40009005	? Ven koa kave mae imok keke naviteni , ' Ahi roleletei mun vatisa enuk ven tisaen keil onom , ' vuo , ' Kimea ka kikaka ' ?
40009006	Ka vasakin kami miheilea keke Natin Meatin kur keihoen en out netan voumon methos vatal min Ahi ka meatin , miheles koanik . . . ” Ka Iesu viles les meatin koa usiven mat ka viteni mini vit , “ ! Kimea , kilum lat vulum , ka kiha ris teim som ! ”
40009007	Hatte tas , meatin enek mea ka kaka va ris teim sen .
40009008	Ka navong meatin keil alesi , amuti manin ka ametau , ka amasmas Ahi koa san vati keihoen enek min meatin tai keke kilea voumon sakien koanek .
40009009	Ka navong Iesu lokovein out enek ka mul mual va , kei les meatin tai mul rondan en titi eim toumien onen , isen Matiu . Kei mul lah takis ran Siu keil keke vasani suk min kavmen ten out Rom . Ka navong Iesu lesi , vise vit , “ ! Amai ! ! Kusil kat nau ka kimai kihi meatin tai onak ! ” Ka Matiu mea , lokovein umen onen , ka musil kat Iesu .
40009010	Matiu mulamun Iesu ka meatin keil onen uva en teim sen . Ka navong amul akanian , meatin houlu ten takis ka meatin sav keil koa atisa en meten Siu keil umai . Keil umai arondan ka akanian vituai ral min Iesu ka meatin keil onen .
40009011	Navong Farasi keil alesi mukok , avis meatin keil onen Iesu avit , “ ? Vensa tiser onami mul kanian vituai ral min meatin keil ten takis ka meatin tatisa keil mukok ? ”
40009012	Ka navong Iesu raengoni , kei viteni vit , “ Meatin keil koa armesaitei arvatei avales dokta tai . Koakeil enges amesai uva avalesi .
40009013	Ka kami , miheha ka mihehotin aneite ten selusien onen Ahi koanek koa mul en Tus Votut koa vit , ' Ekrovatei sanien votut keil enges onami , ka ekvat imok keke emihemahis meatin sav keil . ' (Hos 6:6)  Veni narmaitei mahise meatin keil koa avit moulien one mal tuai keke avahiles avousil nau . Vuo , numai keke mahise meatin keil koa alei kilea tisaen keil one keke avahiles avousil nau . ”
40009014	Evus , meatin keil onen Sion Baptis umai ven Iesu ka avisi avit , “ Avong houlu , komai ka Farasi keil meval ven anien ven hisien , ka melesi keke meatin keil onom armumontei sakien koanek . ? Vensa varei ? ”
40009015	Ka Iesu vit kesi min keil vit , “ Navong meatin tai retalihe , meatin keil koa umai ven mari ale enek , asi keil veni . ? Mimundemi keke ilonge hetisa ka umon sakien ten tangien navong kei ro veah ral min keil ? ! Vuo , asakras ! Ka avong tai mul mai koa meatin keil imai ka ikulat meatin enek ran keil . En avong enek varei , keil ilonge hetisa ka ihal ven anien . ”
40009016	Ka Iesu vit ris tatavolien tamun min keil vit , “ Meatin tovuol vatili koe eisin koa heite matu vatal soke kaliko hau . Veni navong akasi , hatte koa heite hau mai sim kati ka hetal vas koa heite matu , ka hesakin eisin enek hemahoi suk hemarite mok .
40009017	“ Ka en vati sakien enek , meatin tovuol vatah uaen hau vaha en veite matu koa amumoni en hiliven sipsip veni kei keih tuai . Munak amumoni , uaen hau enek hetatahou ka hesipas veite enek . Hemukonek , hepurun veite enek ka uaen houele en atan . Sakini , meatin keil itah uaen hau heha en veite koa heite hau veni kei memerau veah , kilea vatatahou . Hesakini veite teni hetahos ka uaen koa mul ien emun hetahos . ”
40009018	Navong Iesu mul selus veah usil tounah keil enek , hetetamen tai onen Siu keil mai veni , retengeiril va netan mini ka viteni vit , “ Natukahin mat keitinek . Kimai li ka kiling hem eni , ka hemoul eris . ”
40009019	Sakini , Iesu mea ka kei ral min meatin keil onen amusil hetetamen enek .
40009020	Ka navong amul uva , ahin tai mai katau en Iesu ka rokol keieisin omon . Ahin enek , mesaien onen mama keil muasi sua teindan elu (12) ka reingeingeni vavus .
40009021	Kei rokoli veni mundemi vit , “ Vahit matokol keieisin omon enges , malonge vatahos . ”
40009022	Navong ahin enek rokol eisin omon , Iesu viles , lesi ka viteni mini vit , “ Mama , konametautei . Ven demkatien onom , mesaien onom vus tuai . ” Ka en hati avong enesek , aven ahin enek mai ris tahos .
40009023	Evus , amual uva arokol teim sen hetetamen enek . Ka navong uva neim , Iesu les tali meatin tai apilei en souen keil tatangien , ka meatin houlu asien out ka amul amurang keih ven atouli enek .
40009024	Ka Iesu viteni min keil vit , “ ! Alvaha ! Titi atouli romattei , kei mules matil . ” Ka meatin keil enek aviteai rohtoh en Iesu .
40009025	Ka navong asila lat meatin keil vasi enek uva hae , Iesu va neim . Kei va ven atouli ka vuli kat hen . Ka atouli enek moul eris , mulei ka mea .
40009026	Longlongien ten asa koa kur out ka vasi out enek .
40009027	Ka navong Iesu lokovein teim sen hetetamen koanek ka mul mual va , metovar elu lumai veni lumusili . Ka luvisohiso keih mini luvit , “ ! Natin asuv houlu Deved ! ! Emhemahis komal eli ! ”
40009028	Lumusili rokol avong koa Iesu va neim en eim tai . Ka navong uva neim , metovar elu lumai veni ka Iesu vis keilu vit , “ ? Mukave , milmundemi keke nakilea masak revi kamil ? ” Ka luvit kesi luvit , “ O asuv , melkul anatin eni . ”
40009029	Evus , Iesu mutelan hen rokol metealu ka viteni vit , “ Nasak revi kamil veni demkatien onamil mul . ”
40009030	Ka metealu mai tahos ka lukilea luvalele . Ka Iesu meng kat keilu keih vit , “ ! Milnahitentei asa koa namumoni min kamil min meatin etai ! ”
40009031	Ka navong keilu luva rani , lumang vas ongealu houlu ka longlongien usil tounah koa Iesu mumoni min keilu ka vasi out enek .
40009032	Navong keilu luva hae , meatin oteta keil akur ameng tai mai ven Iesu . Meatin enek sakras vaselus veni ninin tisa tai mul ien .
40009033	Ka navong Iesu vile lat ninin tisa enek va rani , meatin enek selus esuk . Navong vangi meatin keil alesi , amuti manin ka aviteni avit , “ ! Ei telmali , ir me-Isrel keil rorlestei veah etai tounah koa mukonek ! ”
40009034	Ka Farasi keil avit , “ Meatin ekek kur keihoen keke vahile lat ninin tisa keil ka ven Temat koa vi asuv onen ninin tisa keil . ”
40009035	Iesu mual rokol taon keil ka meteimal vasi keil en out enek . Navong mul va , kei vihisei en eim tahihiseien onen Siu keil , vitehiten more longlongien usil hiasuvien onen Ahi , ka sak revi meatin vasi keil koa akur mesaien savsav keil .
40009036	Navong kei les marmari vangi meatin keil , tin vilelau en enmahisien ven keil , veni rendemien one langlango ka areingeingeni avalekat kataunien en out kave . Iesu les keil asuval sipsip keil koa meatin talosilkatien one tovuol .
40009037	Sakini kei viteni min meatin keil onen vit , “ Anien houlu mules en ah , ka meatin toumien keil arvinvintei keke avaha avasuhut eni .
40009038	Sakini , mihehis min Asuv ten ah keke hesila meatin toumien hehi houlu mun iha isuhut en ah osen . ”
40010001	Iesu vise meatin teindan elu (12) onen keke umai vesesal veni . Kei san keihoen min keil avahile lat ninin tisa keil ka avasak revi meatin vasi keil koa akur mesaien savsav keil .
40010002	Ka koanik isen eiloheh teindan elu (12) enek onen Iesu : Koa mulamu , Saemon ( koa isen tamun Pita ) ka Andiru ( tunali Pita ) . Tiemes ( natin Sepeti ) ka Sion ( tunali Tiemes ) .
40010003	Pilip , Batalemiu , Tomas , Matiu ( koa lah takis ) , Tiemes ( natin Alveas ) , ka Tatios .
40010004	Saemon ( koa mul en vangi meatin keil koa evati mok keke Siu keil avamaluv ran hen kavmen ten out Rom ) ka Sudas Eskariot ( koa hesa lat Iesu heha en hen meatin tatisa keil ) .
40010005	Meatin teindan elu (12) enek onen , Iesu sila lat keil uva ral min selusien keil ekek : “ Minahatei ven koakeil arvitei Siu vuo en taon keil onen me-Samaria keil .
40010006	Ka miheha enges ven meatin keil ten out Isrel koa asuval sipsip keil koa avupuol .
40010007	Ka navong mimul mivaha , mihehitehiten more longlongien enek min keil mihehit , ' ! Hiasuvien onen Ahi mul mai vesesal ! '
40010008	Mihesak revi meatin keil amesai , mihetali lat koakeil umat ran matien , mihesakin koakeil akur mesaien leporsi ave ito ris , ka mihehile lat ninin tisa keil ran meatin keil . Navong mihekataun meatin keil , mihesa maeni , veni tounah vasi koa kami mikuri , Ahi sa maeni min kami .
40010009	En ualien onami , minahuli kattei mane
40010010	vuo ateli . Minakurtei eisin tamun , sandal tamun , vuo eisal tamun . Naviteni mukok veni mal keke meatin toumien keil ikur anien en hen koakeil amum min keil .
40010011	“ Navong mihemai en taon vuo meteimal tai , mihehotin meatin tai koa hesi kei keke vakur revi kami . Miheto en teim sen hetokol avong mihelokovein out enek .
40010012	Ka navong miva keke mivato en teim tai , helamu mihehiteni mihehit , ' Tomat onen Ahi hel ven kami . '
40010013	Munak meatin keil en eim enek ikur revi kami , tomat onami hel en keil ; ka munak keil isesein kami , mihekulat ris tomat onami ran keil ka miheha .
40010014	Ka munak meatin tei keil irkur revitei kami vuo erovattei avalong selusien onami , mihemea ran keil . Ka navong mihemea ran teim se vuo taon one mihesahulin vulimeas ran alomi en mete . Koanek hesakin keil ilea suk keke amumoni romaltei en meten Ahi .
40010015	Anatin eli naviteni min kami , en Avong koa ilei revi usite vasi onen meatin keil , mahien koa Ahi hesani min meatin keil koa aro en taon enek hekeih heli asa koa hesani min meatin keil koa aro en taon ten out Sodom ka Komorah mulamu . ”
40010016	Iesu sel kat meatin keil onen vit , “ ! Mihetaengonau ! Inau namul nasila lat kami miva suval sipsip keil koa uva amul luhu en vangi huli rendan keil . Sakini , kami mihelele revi ka sakien onami hetolas .
40010017	Anatin , mihelei kat revi kami , veni hetetamen keil onen Siu keil ihuli kat kami ka iling kami mihelomal en kot keil one . Keil itah kami en viau takan tai en eim tahihiseien keil one .
40010018	Ka veni mimusil kat nau , umon kami mihelomal en meten hetetamen keil ten kavmen ka asuv houlu keil emun . Ka hesakini miheilea mihehit lein more longlongien min hetetamen keil enek ka min koakeil arvitei Siu .
40010019	Ka navong ihuli kat kami , minandemkotei ven asa mivahiteni vuo hemukave mivahiteni . Veni en avong enek , Ninin Votut hesan asa koa kami mihehiteni .
40010020	Anatin , hervitei kami koa miheselus , ka Ninin onen Tata onami heselus heka en kami .
40010021	“ Meatin keil imae lat tue kati keil keke uas keil imat , ka tata keil umoni hemuknetinek min titae keil . Ka titiali keil emun ihiles min tata ka mama one keil ka imae lat keil keke meatin keil u vini keil .
40010022	Meatin vasi keil tine heat kami veni mimusil katnau . Ka kami koa mihelomal hekeih hetokol keite ten sakvisien keil enek , Ahi houtut moulien onami .
40010023	Navong keil asan mahien min kami en meteimal tai , mihelohosai miheha en meteimal sav . Anatin eli naviteni min kami keke miherva vasitei mau en taon keil ten out Isrel , ka Natin Meatin hemai ris .
40010024	“ Meatin koa kur hihiseien en tiser tai nandemtei nahit kei vi hetetamen imok lohlin tiser onen . Ka en vati sakien koanek , slev nandemtei nahit kei vi hetetamen imok lohlin masta onen .
40010025	Sakini , kami koa mikur hihiseien keil onak , tahos mihesi kami keke mihemai mihesuval inau , tiser onami . Anatin , kami koa misuval slev keil onak , mihesi kami keke mihemai mihesuval asuv onami . Ka munak avise karen inau , avat onami , en ' Belsepul ' , miheilea keke ihise karen kami mun mivi onak keil en tounah koa hetisa mok .
40010026	“ Sakini , minametauntei keil . Tounah koa meatin sak visi vav koe , Ahi helah lati hemai en mesai . Anatin tounah koa aling suaini , Ahi hesakini hemai en mesaiuai keke meatin keil ilei kilea eni .
40010027	Tounah koa naviteni min kami enges en vongien , kami mihehit leini min meatin keil en meneai . Ka asa koa navit lelau eni min kami , mihehitehiteni en meten meatin keil .
40010028	“ Minametauntei koakeil akilea avou vini avemi ka asakras avou vini ninin onami . Tahos mihemetaun Ahi enges , koa kilea vapurun avemi ka ninin onami emun en Ahang koa sakras vavus .
40010029	En selen tas , mikilea mivahul titi aman valu . Ka munak Ahi Tata onami hermaentei , tai en keil sakras vamot vamat .
40010030	Ka kami emun , Ahi vuli vasin hilumi koa amul en vatumi .
40010031	Sakini minametautei veni , en meten Ahi , kami mivi hetetamen emok mulin titi aman keil houlu .
40010032	“ Meatin koa vit leini keke kei vi meatin onak en meten meatin sav keil , inau mun , nihit leini keke kei vi meatin onak en meten Tata onak en out nesa .
40010033	Ka koakeil aviteni en meten meatin keil keke aseseinau , inau mun nihiteni en meten Tata onak en out nesa keke nasesein keil .
40010034	“ Minandemtei minahit inau numai keke maling tomat en out netan . ! Vuo ! Narmaitei keke maling tomat , numai masakin meatin keil ivae kat keil .
40010035	Suval Tus Votut viteni , numai keke masakin . . . ' meahos keil ihiles ivae hetal min tata one keil , atouli keil ihiles ivae hetal min mama one keil , ka ahineli keil ihiles ivae hetal min avu ahin one keil .
40010036	Anatin , meatin hehi vativieh hetal min koakeil amul en teim kati osen . ' (Maek 7:6)
40010037	“ Koakeil envatien one mul en tata vuo mama one mulin inau , keil arvinvintei avahi meatin onak . Ka koakeil envatien one mul en ehon vuo atouli keil one mulin inau , keil arvinvintei avahi meatin onak .
40010038	Koakeil arvustei aiveave ten mahien one keke avousil kat inau , keil arvinvintei avahi meatin onak keil .
40010039	Koakeil asak visi keke avahuli kat moulien one en out netan , moulien ten lisenges hevuol ran keil . Ka koakeil amaen moulien one vavuol en out netan veni amusil kat inau , keil ikur moulien ten lisenges en out nesa .
40010040	“ En ualien onami , meatin koa hekur revi kami , hesuval koa mul kur revi nau . Ka koakeil akur revi inau , hesuval koa amul akur revi Tata onak koa sila nau numai .
40010041	Anatin , meatin koa kur revi provet tai onen Ahi veni kei vi provet onen , Ahi hesan uite teni mini hesuval kei mun vi provet tai onen . Ka meatin koa kur revi meatin koa moulien onen mal veni kei mal , Ahi hesan uite teni mini hesuval kei mun vi meatin koa mal .
40010042	Ka meatin koa san tounah tai vakataun meatin tai onak koa vi havivi mok en meten meatin sav keil veni akilea kei musil kat nau , avaseini vi oai tamandil enges , anatin eli naviteni min kami , kei hekur vasin uite teni . ”
40011001	Navong Iesu sel kat meatin teindan elu (12) onen evus , kei sila lat keil uvaha . Ka kei mun loh kovien out enek ka va en taon sav keil en provins ten out Kaleli . Ka navong mual va , mul visein meatin keil ka vitehiten selusien onen Ahi min keil .
40011002	En avong enek , Sion Baptis mul veah en eim takeih . Kei raeng koteh usil tounah keil koa Iesu mul mumoni . Sakini , kei sila tei en meatin keil onen keke uva ven Iesu ka avahis revi usil umen onen .
40011003	Sakini , keil umai ven Iesu ka avisi avit , “ ? Keik varei koa Ahi vat kati keke hesila hemai , vuo komai mehetosin meatin etai mun ? ”
40011004	Ka Iesu vit kesi min keil vit , “ Miheha ris ka mihehiteni min Sion asa koa meraengoni ka melesi .
40011005	Metovar keil akilea avalele , koakeil asakras avoual amual , koakeil akur mesaien leporsi ave tahos eris , koakeil ralinge vonhon araengon tounah , koakeil umat amoul eris , ka koakeil avi livere amul along more longlongien onen Ahi .
40011006	Ahi hetokol kat koakeil armotei en demkatien one venau . ”
40011007	Navong meatin keil onen Sion uva , Iesu selus min vangi meatin keil usili vit , “ ? Navong miva en out volvol keke mivales Sion Baptis , mimundemi mivales vati meatin sa ? ? Miva keke mivales meatin koa rokeihtei suval oumunai tetaveah koa sakras valomal navong eang mul muhi ? ! Vuo !
40011008	? Ka asa varei mivit mivaha mivalesi ? ? Meatin tai koa musin en momore eisin keil ? ! Vuo ! Veni meatin keil koa amusin mukonek aro en mari eim omon asuv houlu keil .
40011009	? Alhiteni minau , miva keke mivales asa varei ? ? Provet tai ? ! Anatin ! Ka naviteni min kami keke meatin enek hetetamen imok mulin provet sav keil .
40011010	Veni Sion vi tai koa Tus Votut vit usili vit , ' Kilesi . Inau nisila eiloheh onak helamu enuk . Kei heha mau keke vasak mesen sise ten amaien onom . ' (Mal 3:1)
40011011	Anatin eli naviteni min kami , meatin sav tovuol koa avasi en out netan koa vahi hetetamen imok valin Sion Baptis . Ka meatin kuren tai koa maen Ahi ten out nesa vahi asuv houlu onen , kei marite mok mulin Sion en meten Ahi .
40011012	En avong Sion mul vitehiten selusien onen Ahi rokol kosa , Ahi mul sakin hiasuvien onen vamai vakeih imok , ka koakeil akeih akapil ral mini .
40011013	Veni tus keil onen provet vasi keil telamu ral min Mengkatien keil onen Mosis aselus usil hiasuvien enek onen Ahi rokol avong koa Sion mai .
40011014	Ka munak kami mivasi kami keke mivakul anatinien eni , Sion vi Ilaetsa koa Ahi vat kati keke hesila hemai .
40011015	Munak ralingomi mul , mihetaengon revi selusien koanik .
40011016	“ ? Kami , meatin keil ten avong kosa , misuval asa ? Kami misuval titiali keil koa arondan vesesal en out tahulhulien . Ka tei en keil amul avisohiso va min titiali sav keil avit ,
40011017	' ? Mukave ? Memusau suval mesi komai , ka kami mirvoltei . Memurang suval melonge tisa , ka kami mirmuaitei . '
40011018	Veni misesein inau ka Sion emun . Navong Sion Baptis emai , kei mul val ven anien keke vahis ka romuntei uaen , ka kami miseseini mivit , ' ! Sion , ninin tisa mul ien ! '
40011019	Ka evus , navong inau , Natin Meatin , numai , nakanian ka namun uaen . Ka kami misesein inau mivit , ' ! Ales meatin ekek ! Kei vi meatin taanianien ka meatin tamunmunien . Kei mul vise meatin ten takis ka meatin tatisa keil en tuak . ' Ka meatin keil ilei kilea isei mul musil meteisauen onen Ahi ka en heite teni koa mul kistal en moulien onen . ”
40011020	Evus , Iesu selus keih kat meatin keil ten taon keil koa kei mumon merikel keil houlu en mete . Veni avaseini alesi , arvilestei moulien one ran sakien tatisa keil one .
40011021	Kei viteni vit , “ ! Aue li ! ! Hetisa min kami , meatin keil ten out Korasin ! ! Ka hetisa mun min kami , meatin keil ten out Betseta ! Veni kami milei sesein merikel koa namumoni en metomi , Ahi hesan mahien hehi houlu mok min kami . Munak meatin keil ten out Taer ka Saedon koa arvitei Siu , avales vati merikel keil koa namumoni en metomi , tuetin tuai , avasin en musi eisin ka avativin vulimeas en vate vatie lati keke avahiles ran tisaen one .
40011022	Ka anatin eli naviteni min kami , en Avong koa ilei revi usite vasi onen meatin keil , Ahi enhemahis meatin keil ten out Taer ka Saedon helin kami .
40011023	? Ka kami , meatin keil ten out Kapaniam , mimundemi keke Ahi hehati lat kami miheha en out nesa ? ! Vuo ! ! Kei heson kami miheha netan , en Ahang koa sakras vavus ! Munak meatin keil ten out Sodom avales vati merikel keil koa namumoni en metomi , taon one val veah vatokol kosa .
40011024	Ka anatin eli naviteni min kami , en Avong koa ilei revi usite vasi onen meatin keil , Ahi enhemahis meatin keil ten out Sodom helin kami . ”
40011025	En avong enek , Iesu viteni vit , “ Tata , keik kovi Asuv ten out nesa ka ten out netan . Namasmasuk houlu mok veni keik koling suain tounah keil enek ran koakeil avi meteisau ka akileile . Ka korie lat aneite teni min koakeil asuval titiali koa arsukul revitei .
40011026	Anatin Tata , koanik mul musil asa koa keik emvati vakistal . Anatin . ”
40011027	Navong Iesu vis evus , viteni min meatin keil vit , “ Tata onak ling tounah vasi en hek . Meatin keil arlei kileatei Natin Ahi , Tamen enges lei kilea eni . Ka meatin keil arkileatei en Ahi , Natnali enges kilea eni . Ka koakeil enges Natnali enek envati vahothot en Tamen min keil , keil emun ilea eni .
40011028	“ Almai venau , kami keil koa milonge mah ven tounah tameas koa mimul mivusi en moulien onami , ka inau nisan sehien min kami .
40011029	Mihelong kat nau ka mihousil kat nau , veni inau namerau ka rendemien onak va netan . Hesakini , mihehotin sehien en moulien onami .
40011030	Ven hihiseien onak rokeihtei ka tounah koa nilingi en kami keke mivoumoni hemelalas . ”
40012001	En avong enek , avong ten Sabat emai . Ka Iesu ka meatin keil onen amual koteh ah tai ten uit . Navong amul amual , meatin keil onen , amai kat keil , sakini amul alah uti uit keil ka amul akani .
40012002	Ka navong Farasi keil alesi , aviteni min Iesu avit , “ ? Kolesi ? Asa koa meatin keil onom amumoni mul rali koteh mengkatien keil ten Sabat . ”
40012003	Ka Iesu vit kesi min keil vit , “ ? Mukave ? ? Kami mirvulitei asa asuv houlu Deved ka meatin onen keil amumoni navong amai kat keil ?
40012004	Deved va neim en Eim Tavolin onen Ahi ka alah veret votut koa pris keil enges akilea avani . Ka Deved ka meatin keil onen akan veret enek , avaseini keke amul arali koteh mengkatien tai onen Ahi .
40012005	? Ka mukave ? ? En out sav , mirvulitei keke en Sabat vasi keil , pris keil koa amum en Eim Votut amul arali koteh mengkatien ten Sabat , ka en meten Ahi armumontei tisaen ?
40012006	Ka kosa , meatin tai ro ekok koa vi houlu mok mulin Eim Votut onen Ahi .
40012007	Tus Votut mul viteni vit , ' Ekrovatei sanien votut keil enges onami , ka ekvati mok keke emihemahis meatin sav keil . ' (Hos 6:6) Munak mikilea aneite ten selusien koanek , mivarsantei selusien takeih min koakeil armumontei tounah koa tisa .
40012008	Meatin keil onak armumontei tisaen veni amusil kat inau , Natin Meatin , koa navi houlu mok mulin Sabat . ”
40012009	Evus , Iesu ka onen keil aloh kovien out enek ka uva neim en eim tahihiseien onen Siu keil .
40012010	En out enek , meatin tai mul koa hen kalkali . Ka meatin oteta keil emun amul en out enek ka evat avaselus karen Iesu en tounah . Sakini keil avis Iesu avit , “ Kihiteni min komai . ? Mengkatien onen Mosis maeni keke avasak revi meatin tai en Sabat ? ”
40012011	Iesu vit kesi min keil vit , “ ? Mukave ? ? Munak tai en kami , sipsip osen tai , ka mot vita en avul en Sabat , houmon sa ? Kei heha ka heleh lati rani .
40012012	Ka meatin tai vi tounah koa hetetamen imok mulin sipsip tai . Sakini Mengkatien orer maen ir rovoumon sakien tahos keil en Sabat . ”
40012013	Evus , kei viteni min meatin koa hen kalkali vit , “ Kitea en hem . ” Sakin kei mutea en hen ka mai ris tahos suval hen tateisav .
40012014	Ka Farasi keil uva hae ka arun lekat sise koa akilea avouas Iesu vamat ien .
40012015	Ka Iesu kilea en rendemien one ; sakini kei loh kovien out enek . Ka marmari vangi meatin keil amusili ka Iesu sak revi koakeil vasi amesai .
40012016	Ka kei meng kat keil keke anahitentei tounah koa mumoni min meatin sav keil .
40012017	Kei mumon tounah enek vasakin asa koa Ahi viteni ka en provet Aesea vamai vahi anatin koa vit ,
40012018	“ Koanik eisisil toumien onak koa narie lati , envatien onak mul ien ka nasi nau houlu mok veni . Nisien kati en Ninin onak , ka kei hehitehiten maluen onen Ahi min meatin vasi en out netan .
40012019	Kei herseltei hetal min meatin sav vuo hermakultei . Meatin tovuol valong ren vaha nesa en sise .
40012020	Ven enmahisien , koakeil arkeihtei , kei hermumontei hekeih min keil . Ka koakeil amemerau , herpuruntei keil . Kei heles houm hemukonek hetokol avong koa hesakin sakien ten maluen helin sakien tatisa keil .
40012021	Ka vangi meatin vasi keil ten out netan iling desien one eni . ” (Aes 42:1-4)
40012022	Evus , meatin keil koa akur meatin tai va min Iesu . Meatin enek , meten var ka sakras vaselus veni ninin tisa mul ien . Ka Iesu sak revi ka meatin enek mai lele ka selus .
40012023	Meatin keil koa alesi , amuti manin ka avit , “ ? Vahesa meatin enek vi kei koa hekistal heka en vatiamal onen asuv houlu Deved koa Ahi vat kati vit hesani hemai ? ”
40012024	Ka navong Farasi keil araengon selusien onen meatin keil aviteni min keil avit , “ Ei , meatin enek kilea vahile lat ninin tisa keil ral min keihoen koa Belsepul , asuv onen ninin tisa keil , mul sani mini . ”
40012025	Ka Iesu kilea en asa keil amul amundemi . Sakini kei viteni min keil vit , “ Munak meatin keil onen asuv houlu tai amumon rea min keil eris , keihoen onen asuv houlu enek hevuol rani . Ka sakien enek vatte tas en taon vuo teim tai . Munak meatin keil teni ariti vas keil ka uvae kat keil eris , meatin keil enek ipurun taon one ka vatiamal one .
40012026	Sakini , munak Temat mul vile lat onen keil , kei mul riti vas keihoen onen kei eris . Ka hemukonek , hiasuvien onen sakras valomal vakeih .
40012027	? Ka munak Belsepul mul san keihoen minau mahile lat ninin tisa keil , mukave en meatin keil onami koa keil emun amul avile lat ninin tisa keil ? ? Keil amumoni ral min keihoen onen sei ? Sakini , umen onen meatin keil onami enges mul rie lati keke selusien keil onami romaltei .
40012028	Ka munak namul navile lat ninin tisa keil ral min keihoen koa Ninin onen Ahi mul sani minau , koanek mul rie lati keke hiasuvien onen Ahi mai kistal en kami tuai .
40012029	“ Ka nihit kilea min kami hetal min tatavolien tai . Tarhena tai sakras vaha neim en teim sen avkeih tai navong kei ros teim . ! Vuo ! Helamu , heha hepar kat avkeih enek . Evus , kilea suk vahenan tounah keil en eim onen .
40012030	“ Koakeil arkapiltei vatal inau , keil uvae kat inau . Ka koakeil arkatauntei nau malah vituain meatin keil vasuval alah vituain sipsip keil , keil alikat rasilin keil .
40012031	Ka naviteni min kami , Ahi kilea valele vatahos eris en meatin koa mumon tisaen tateteisav keil vuo selus karen Ahi vuo tounah teisav . Ka meatin koa selus kekar va kat Ninin Votut , Ahi sakras emun valele vatahos eni . Anatin , Ahi hesan vasi mahien onen mini .
40012032	Anatin , koakeil aselus tisa va kat nau , Natin Meatin , Ahi kilea valele vatahos eris min keil . Ka koakeil aselus tisa va kat Ninin Votut , Ahi herleletei hetahos min keil en avong kosa , vuo en avong keil koa hemai .
40012033	“ Munak vatiai tai tahos , heite teni hetahos . Ka munak vatiai tai tisa , heite teni hetisa . Heiai koa vatiai tai mul soni mul rie lati keke vatiai enek tahos vuo tisa .
40012034	! Kami mivi vangi amot tisa keil koa mimul mirili vini meatin keil en ongomi ! ? Kami koa mivi meatin tisa keil , hemukave suk miheilea miheselus en tounah koa tahos ? ! Misakras ! Veni meatin mul selus en tounah koa mul en tin .
40012035	Meatin koa tahos , tin vilelau en rendemien tetahos , sakini mul selus en tounah koa tahos . Ka meatin koa tisa , tin vilelau en rendemien tatisa , sakini mul selus en tounah koa tisa .
40012036	Naviteni min kami , en Avong koa ilei revi usite vasi onen meatin keil , Ahi heleka en selusien varu keil vasi meatin keil aviteni ka hesan mahien min keil veni .
40012037	Anatin , hetal min selusien keil onami enges , Ahi hehothot eni keke kami mimal vuo mikalkali ka hesan asa koa mal min kami housili . ”
40012038	Evus , tiser otetai keil ten Mengkatien onen Mosis ka Farasi keil umai ven Iesu ka avit , “ Tiser , emaivati mevalesuk kovoumon etai merikel . ”
40012039	Ka Iesu vit kesi vit , “ Kami meatin keil ten avong kosa , emivati mivales etai merikel keke mivakul anatin enau eni . Anatin , emivati mivalesi veni mikalkali ka milokovein Ahi suval ahin tai koa loh kovien meatin kati onen keke vamaen kei min meatin sav . Ka nirmumon etai merikel mivalesi , tanges varei mihelesi koa hehi merikel onen provet Siona .
40012040	Veni suval provet Siona ro en vangen mari mesau meneai rokol vongien avong etel (3) , en vati sakien enek inau , Natin Meatin , emun nito en houitan ten matien meneai ka vongien avong etel (3) .
40012041	En Avong koa ilei revi usite vasi onen meatin keil , meatin keil ten out Nineve ilomal ka iselus heha kat sakien onen meatin keil ten avong kosa . Anatin , keil iselus heha kat kami veni navong keil koa arvitei Siu along selusien onen Ahi koa provet Siona vitehiteni min keil , aviles ran tisaen keil one . Ka kosa , tai koa houlu mok mulin Siona ro ekok .
40012042	Anatin , en Avong koa ilei revi usite vasi onen meatin keil , asuv houlu ten out Seba koa vi ahin helomal ka heselus heha kat meatin keil ten avong kosa . Veni kei ka en out tai koa soutin vis soutin keke vamai vataengon meteisauen onen asuv houlu Solomon . Ka kosa , tai koa vi hetetamen imok mulin Solomon ro ekok .
40012043	“ Munak ninin tisa mea ran meatin tai , kei va en out tames valekat out tasehien keke vato ien . Ka munak herhotin etai out vato ien ,
40012044	hehiteni min kei eris hehit , ' Maha ris teim onak koa naloh kovieni . ' Ka navong hemai heha ris eni , kei hehotini keke eim enek , ninin sav keil tovuol ien , amuteasi tuai , ka aling revi tounah keil koa mul ien .
40012045	Sakini , kei heha ka hekur ninin oulu (7) koa atisa mok helin kei . Ka keil iha neim ka ito en out enek . Eim enek vi meatin tai , ka keil isakin moulien onen meatin enek hetisa mok helin koa mulamu . Koanik asa koa hekistal en kami , meatin tatisa keil ten avong kosa . ”
40012046	Navong Iesu mul semau selus min marmari vangi meatin keil , tunali keil ka mama onen umai . Umai avatimal hae ka avit avaselus vatal min Iesu .
40012047	Sakini meatin tai mai ven Iesu ka vit meseni mini vit , “ Mama onom ka tumali keil amul amulomal hae , ka evati avaselus vatal minuk . ”
40012048	Ka Iesu vit kesi mini vit , “ ? Isei vi mama onak ? ? Isei vi tuak keil ? ”
40012049	Ka rie ka rahit meatin keil onen ka vit , “ ? Kolesi ? Koakeil ekek avi mama onak ka tuak keil .
40012050	Veni meatin koa mumon asa koa Tata onak en out nesa envati , kei vi tuak ka ahinkuli ka mama onak . ”
40013001	En avong enek , Iesu va hae ran eim enek ka rondan en valite ten mari oai ten out Kaleli .
40013002	Ka veni marmari vangi meatin keil alah ruai ka amuting rahiti , kei vut en vot ka rondan eni , ka vangi meatin keil amulomales ut .
40013003	Evus , kei ra usil tatavolien houlu min keil vit , “ ! Mihelong revi ! En avong tai , meatin tai va nah keke vativin uti uit keil .
40013004	Ka navong mul rivini , vahis umotmot en sise koa atan keih , ka aman keil umai ara lelati .
40013005	Vahis umotmot en atan koa ahat houlu amul ien ka atan romarisotei . Ekok , uti uit keil enek avitehiteh kalah veni atan mahinhin enges .
40013006	Ka navong meteiai mea , kan lin keil , ka amaleles ka umat . Umat veni litei keil armoultei vahita netan .
40013007	Vahis emun umotmot en atan koa oumunai tatisa mul ien , ka navong uti uit keil enek avitehiteh , oumunai tatisa enek amusar koe keil .
40013008	Ka vahis en uti uit keil enek umotmot en atan tetahos , amoul , ka ason heite . Koakeil ason heite houlu neli , koakeil araleha , ka koakeil emun araleh vini en heite .
40013009	! Munak ralingomi mul , mihetaengon revi asa namul naviteni ! ”
40013010	Navong Iesu selus evus , meatin keil onen umai veni ka avisi avit , “ ? Keik kora usil tatavolien keil min meatin keil vensa ? ”
40013011	Ka Iesu vit kesi min keil vit , “ Aneite ten selusien suai usil hiasuvien onen Ahi , kei mul sani min kami . Ka rosantei min meatin sav keil , mul suai veah en keil .
40013012	Koakeil vasi akilea revi selusien onak , Ahi houmon keil ilea revi mok heha vio . . . ihilelau en ileilien onen . Ka meatin keil koa arkilea revitei , asa koa akuri , Ahi hekulati ran keil .
40013013	Naselus min keil en tatavolien keil veni avaseini meatin keil alele , asakras avalei kilea eni . Anatin , avaseini keke alonge , arlong kileatei .
40013014	Sakien one mul sakin selusien onen provet Aesea hemai hehi anatin koa vit , ' Kami mihelonge heha vio . . . ka miherlong kileatei . Kami mihelele heha vio . . . ka miherlei kileatei .
40013015	Veni meatin keil enek , tine keih . Ralinge mul ka erovatei avalong tounah eni . Mete mul ka apol kati . Ka munak namukonek , keil akilea avalei kilea tounah en mete , ka akilea avalong kilea tounah en ralinge . Anatin , munak namukonek , ilea revi en aneite ten selusien onak en tine ka ihiles moulien one , ka inau nimai nisak revi moulien keil one . ' (Aes 6:9-10)
40013016	“ Ka tokolkatien onen Ahi mul tuai en kami , meatin keil onak , veni navong miles tounah en metomi , milei kilea eni , ka navong milong tounah en ralingomi , milong kilea eni .
40013017	Anatin eli naviteni min kami , en avong telamu , provet keil houlu ka meatin sav keil koa amal en meten Ahi evati mok avales asa kami mumul milesi , ka keil arlestei . Ka evati mok avalong asa kami mimul milonge , ka keil arlongtei .
40013018	“ Mihetaengon revi aneite ten tatavolien usil meatin koa rivin uti uit en atan tateisav keil .
40013019	Uti uit keil koa umotmot en sise koa atan takeih mul ien , kei suval meatin tai koa long selusien usil hiasuvien onen Ahi ka rolong kilea revitei aneite teni . Ka Temat mai ka kalah kulat selusien koa aluhi mul en tin .
40013020	Uti uit keil koa umotmot en atan koa ahat houlu mul ien , kei suval meatin koa long selusien onen Ahi ka , hatte tas , kei kuri ral min sien .
40013021	Ka veni litei ten demkatien onen romoultei veah vatahos , meatin enek mulomal avong havivis en demkatien onen . Ka navong sakvisien ka avong takeih keil emai ven selusien enek , hatte tas , kei mot en demkatien onen .
40013022	Ka uti uit koa umotmot en atan koa oumunai keil tatisa amul ien , kei suval meatin koa long selusien onen Ahi ka mundemko houlu usil tounah keil ten out netan ka mul envat mane mok houlu . Sakini , tounah keilu enek mul sar koe selusien onen Ahi koa kei kuri ka rosontei heite en moulien onen .
40013023	Ka uti uit keil koa umotmot en atan koa tahos , kei suval meatin koa long selusien onen Ahi ka long kilea eni . Ka en moulien onen , selusien enek heson heite . En moulien onen koakeil , heson heite houlu ; en koa mun , hetaleha ; ka koa mun teisav , hetaleh vini en heite . ”
40013024	Iesu ra usil tatavolien tamun min meatin keil vit , “ Hiasuvien onen Ahi suval meatin tai koa luh more uti uit en ah sen .
40013025	Ka navong meatin vasi keil amul amematil , vativieh tai emai en ah ten uit enek , ka rivin uti oumunai tatisa keil va ien ka muloh va .
40013026	Sakini , navong uit keil avitehiteh , amoul avina nesa ka ason hungeite , oumunai tatisa keil emun amoul vituai ral min keil .
40013027	“ Navong meatin toumien keil onen horetan koanek alesi mukok , uva ven masta one ka aviteni mini avit , “ ! Masta ! ? Mukave ? ? Uti uit koa kosani min komai keke marivini en ah som , keil atahos vuo atisa ? ? Veni munak atahos , oumunai tatisa keil enek aka kave ? '
40013028	“ Ka masta one vit kesi min keil vit , ' ! Vuo ! Vativieh onak mumoni . ' “ Sakini meatin toumien keil onen avisi avit , ' ? Ka mukave ? ? Emvati keke komai mevaha mevahut lat oumunai tatisa keil enek ? '
40013029	“ Ka masta one vit kesi min keil vit , ' Vuo . Mihelokovein keil iles , veni hetisa munak miheahut lat uit tetahos keil navong mimul mivut lat oumunai tatisa .
40013030	Mihelokovein uit ka oumunai tatisa luhemoul out hetas hetokol avong tasuhutien . Hevus , nihiteni min meatin keil tasuhutien keke , helamu , ihut lelat oumunai tatisa keil ka ipar ruain keil il en vangite keil keke nimei nison keil iha en ahang . Ka hevus , iha ris isuhut en uit keil ka iling revi en vah onak . ' ”
40013031	Ka Iesu ra usil tatavolien tamun min mari vangi meatin keil vit , “ Hiasuvien onen Ahi suval uti mastard koa meatin tai kuri ka luhi en ah sen .
40013032	Avaseini keke uti mastard havivi mok en utiai sav keil , ka navong moul , mul moul tetaveah vina nesa va vio . . . mai mariso mok mulin tounah sav keil koa amul aluhi en ah . Ka navong matu , kei suval mari holeai tai koa vinvin keke aman keil avamai ka avoumon anu ome keil en angoite keil teni . ”
40013033	Iesu ra usil tatavolien tai mun eris min keil vit , “ Hiasuvien onen Ahi suval hati is koa ahin tai kuri ka vilesi ral min mari bak pulaoa tai . Ka avaseini keke ling is koa havivis eni , is enek sakin pulaoa vasi retaho mai marite vis marite mok . ”
40013034	En tounah vasi keil enek , Iesu selus usili min marmari vangi meatin keil en tatavolien enges . Kei rovit kileatei tounah min keil .
40013035	Kei mumoni mukok keke voumon selusien onen Ahi koa sani min provet tai mai vi anatin koa vit , “ Inau niselus en tatavolien keil ; Anatin , en tatavolien keil , nihitehit usil tounah koa mul suai en avong koa Ahi mumon out netan rokol kosa . ” (Sam 78:2)
40013036	Navong Iesu selus min marmari vangi meatin keil evus , lokovein keil ka va neim en eim koa ro ien . Ka meatin keil onen amusili , umai vesesali ka avisi avit , “ ? Tatavolien usil oumunai tatisa keil koa amoul en ah , kokilea kovahit kilea aneite teni min komai li ? ”
40013037	Sakini , Iesu vit kilea min keil vit , “ Inau , Natin Meatin , navi meatin koa rivin utiai koa tahos .
40013038	Ah enek vi out netan ka uti uit koa moul tahos vi meatin keil koa Ahi vi asuv houlu one . Ka oumunai tatisa keil avi meatin keil koa Temat vi asuv houlu one .
40013039	Ka vativieh koa rivin keil vi Temat . Suhutien enek vi avong koa out netan ka tounah vasi koa mul ien hevuol . Ka meatin keil tasuhutien vi angelo keil .
40013040	“ En sakien koa avut lelat oumunai tatisa keil ka ason keil uva en ahang , umon vati sakien enek navong out netan ka tounah koa mul ien hevuol .
40013041	Anatin , en avong enek , inau , Natin Meatin , nisila angelo keil onak keke iha en out vasi koa nalosil kati keke ihut lelat koakeil vasi amum tisa ka tounah vasi keil koa amul asakin meatin keil umotmot en tisaen .
40013042	Evus , angelo keil ison meatin tatisa keil iha en mari ahang , ka en out enek , meatin keil enek il is ka il ihal lohe ven mahien one .
40013043	Hevus , koakeil amal en meten Ahi , muohien one hetitin hesuval meteiai en out koa hiasuvien onen Ahi , Tata one , mul ien . ! Munak ralingomi mul , mihetaengon revi ! ”
40013044	Iesu selus eris min meatin keil onen vit , “ ? Hiasuvien onen Ahi suval asa ? Hiasuvien onen Ahi suval bokis tai koa tounah tetahos houlu amul ien koa meatin ling suaini en ah tai . Bokis enek mules , ka meatin sav tai mai ka votini . Navong lesi , longe tahos vis tahos imok . Sakini , ling suaini eris , va ris teim ka salem en tounah vasi keil onen . Evus , kur mane teni ka vul lat atan enek hehi onen .
40013045	“ ? Anatin , hiasuvien onen Ahi hesuval asa ? Hiasuvien onen Ahi suval meatin koa mul lekat tounah tetahos keil keke vasalem eni . Ka kei va valekat veimesau tetahos keil .
40013046	Ka navong votin veimesau tai koa tahos imok koa mane teni keih , kei va ris teim ka salem en tounah vasi keil onen . Evus , kur mane teni ka vul lat veimesau enek hehi onen .
40013047	“ ? Anatin , avong tamun , hiasuvien onen Ahi suval asa ? Hiasuvien onen Ahi suval net tai ten mesau . Navong asoni va en mari oai tai , alah mesau tateisav houlu keil eni .
40013048	Navong net vilelau en mesau keil , alehei va ut . Evus , meatin keil ten mesau arondan rahiti ka aling revi mesau tetahos keil uva en veiat keil . Ka mesau keil koa atisa , asoni vaha .
40013049	En avong koa out netan ka tounah koa mul ien hevuol , angelo keil imai ilekan meatin keil teni en vati sakien koanik . Keil ilah lat meatin keil atisa ran koakeil atahos ,
40013050	ka ison keil iha en mari ahang , ka en out enek , meatin keil enek il is ka il ihal lohe ven mahien one .
40013051	“ ? Mukave , kami mikilea en tounah vasi keil enek , vuo . . . ? ” Ka meatin keil onen avit kesi mini avit , “ Anatin , mekilea . ”
40013052	Iesu viteni min keil vit , “ Musil sakien enek , tiser ten Mengkatien onen Mosis keil vasi koa amul akur revi hehiseien usil hiasuvien onen Ahi , keil asuval hetetamen tai koa tounah tetahos houlu mul en teim sen . Kei kilea vaha neim keke vakur tounah tetahos tai koa heite hau , vatal min tounah tetahos emun koa vi heite matu . ”
40013053	Navong Iesu selus en tatavolien keil enek evus , kei loh kovien out enek .
40013054	Kei va ris en out Nasaret , meteimal kati onen . Ekonek , Iesu va en eim tahihiseien ka rondan visein meatin keil eni . Ka navong along hihiseien keil onen , amuti manin ka aviteni min keil eris avit , “ ? Meatin ekek kur ileilien ka keihoen enek kave ?
40013055	? Rovitei kei keke vi natin meatin koa muti eim enges ? ? Ka rovitei titan Meri , ka tunali Tiemes , Iosev , Saemon ka Sudas ?
40013056	? Ka rovitei ahinali vasi keil keke aro en out ekek ral minir ? ! Anatin , kei vi tai en ir enges ! ? Ka out kave varei kur tounah keil ekek ? ”
40013057	Sakini keil alei sesein Iesu . Ka Iesu viteni min keil vit , “ Meatin vasi keil avouhou en provet tai onen Ahi . Ka en meteimal kati onen ka vatiamal kati onen emun , onen keil alei seseini varei . ”
40013058	Sakini en out enek , Iesu romumontei merikel keil vahi houlu veni demkatien one tovuol eni .
40014001	En avong enek , Asuv Herod Antipas koa losil kat provins ten out Kaleli raengon longlongien keil usil tounah koa Iesu mul mumoni .
40014002	Sakini , viteni min hetetamen keil onen vit , “ Iesu enek vi Sion Baptis varei . Avaseini kei mat , ka moul eris ran matien . Ven koanik , kei mul mumon merikel keil . ”
40014003	Asuv houlu Herod Antipas mundemko mukok veni kei varei san ren keke meatin keil tavaeen onen uva avuli kat Sion , apar kati , ka alingi en eim takeih . Kei vuroh kat Sion veni navong venan Herodias , ahin onen Pilip , koa vi tunali ,
40014004	Sion selus keih mini vit , “ Sakien onom tisa ka rali koteh mengkatien onen Ahi . ”
40014005	Ka avaseini Herod vit vouas Sion vamat , kei romumontei veni metaun vurohien onen meatin keil veni amundemi keke Sion Baptis vi provet tai .
40014006	Ka en avong mal ten avong avasi asuv houlu Herod eni , amumon mari ale tai ka natnahin Herodias vol veni en meten meatin vasi keil . Sakini Herod si mok
40014007	ka mumon hatkatien takeih min atouli enek keke hesani mini asa varei hehisi .
40014008	Sakini , atouli enek va ven mama onen ka selus mini . Evus , mai ris ka viteni min asuv houlu Herod vit , “ Kei tinek , ekvati keke ku vini Sion Baptis . Evus , kisan vatin minau en out enek en tere tai . ”
40014009	Navong Herod longe , kei longe tisa vis tisa mok . Avaseini enrovattei vou vini Sion , kei san ren keke meatin keil onen avoum vousil envatien onen atouli enek . Enrovattei vamemou en meten meatin keil veni alonge mumon hatkatien takeih tuai .
40014010	Sakini meatin keil onen uva en eim takeih , ka ara koteh vatin Sion ran teiai onen .
40014011	Navong amumoni evus , aling vatin Sion mul en tere tai , ka akuri asani min atouli enek koa kuri suk va ven mama onen .
40014012	Navong meatin keil onen Sion alonge keke mat , umai avus teiai onen va , ka arahini . Evus , uva avit meseni min Iesu .
40014013	Navong Iesu raengon longlongien keke Sion mat , kei vut en vot ral min onen keil keke avalis uva en out seh tai koa meatin keil tovuol ien . Ka navong meatin keil araengoni , keil aka en taon keil one ka akaka amusili .
40014014	Sakini navong Iesu mea ran vot , kei les marmari vangi meatin keil amul arosini tuai . Navong les keil , enmahis keil ka sak revi koakeil one amesai .
40014015	Ka navong meteiai mul munu , meatin keil onen Iesu umai veni ka aviteni avit , “ Out ekek vi out seh neli ka out mul vong ke . Tahos keke kisila marmari vangi meatin keil ihaha keke akilea avaha en meteimal keil ka avahul tei anien ae . ”
40014016	Ka Iesu viteni min onen keil vit , “ Ronasila lattei keil anahaha . Kami varei mihesan tei anien min keil iani . ”
40014017	Ka avit kesi mini avit , “ ! Ei ! ? Mehoumoni hemukave veni anien ar rovinvintei ? Ekek , veret elim enges , ka mesau mun elu enges . ”
40014018	Ka Iesu viteni vit , “ Alkuri vamai minau . ”
40014019	Evus , kei viteni min mamari vangi meatin keil keke avatondan en more out koa oumunai mul ien . Navong arondan evus , kei kur veret koa heite elim ka mesau elu , seipat vina nesa , ka san masmasien min Ahi veni . Evus , kei vul vahas veret keil ka sani min meatin keil onen keke avatiti veret enek vatal min mesau vaha min marmari vangi meatin keil .
40014020	Ka meatin keil vasi akanian ka vange vil revi . Ka navong meatin keil onen Iesu uva ris keke avakur soke anien , veiat teindan elu (12) vil mules .
40014021	Ka en avong enek , amo keil koa akanian rokol tousan elim (5000) . Ka ahin ka titiali keil arvulitei keil .
40014022	Navong akanian evus , Iesu viteni min meatin keil onen keke ilamu eni , iha en usi mari oai Kaleli . Ka kei enges ro vasila mamari vangi meatin keil uvahaha .
40014023	Navong sila meatin keil evus , kei mual vina nesa en vatihou tai kei sasen enges keke vahis . Ka navong vongien emai , Iesu enges ro en out enek .
40014024	Ka kei les vot mul luhu en mari oai Kaleli ka onen keil avotini keih avahalis veni avisu min eang takeih tai .
40014025	En menaouilan , out romulantei mau , Iesu mai ven keil , mul mual en oai suval mual en atan .
40014026	Ka navong meatin keil onen alesi mul mual en oai , keil ametau varei ka amis kai avit , “ ! Ei , ninin tai keinek ! ”
40014027	Ka hatte tas , Iesu selus min keil vit , “ ! Mihekeih ! ! Inau netin keinek ! ! Minametautei ! ”
40014028	Ka Pita vit kesi mini vit , “ ! Asuv , munak keik anatin , kihiteni minau mual en oai mahat venuk ! ”
40014029	Ka Iesu viteni mini vit , “ ! Amai ! ” Sakini Pita mea ran vot ka mual en oai va ven Iesu .
40014030	Ka navong les tahe keil amariso ka longe keke eang muhuh keih , Pita metau ka mul visair vita en oai . Navong lesi mukok , kei mis kai vit , “ ! Asuv , kikataunau li ! ”
40014031	Hatte tas , Iesu san hen vuli kati ka vit , “ ! Demkatien onom havivi ramat ! ? Vensa kormundesintei nau ? ”
40014032	Ka navong keilu luvut luva en vot , eang va netan .
40014033	Navong alesi mukok , meatin keil koa amul en vot uva netan min Iesu ka aviteni mini avit , “ ! O anatin eli , keik varei kovi Natin Ahi ! ”
40014034	Evus , keil amules amu koteh mari oai Kaleli va vio . . . arokol ut en out Kenesaret .
40014035	Ka navong meatin keil ten out enek alei kilea en Iesu , asan selusien muloh rahit out vasi keil vesesal . Sakini , meatin keil alah koakeil vasi amesai umai ven Iesu
40014036	ka apeahi vamaen koakeil amesai avatokol kele eisin omon enges . Ka keil vasi koa arokoli , mesaien one va ran keil .
40015001	En avong tai , Farasi keil ka tiser keil ten Mengkatien onen Mosis aka Serusalem umai ka avis Iesu avit ,
40015002	“ ? Vensa meatin keil onom armusil kattei sakien keil koa elda keil orer telamu asani minir ? ! Veni onom keil arkastei he en sise koa muto , ka mukos , akanian ! ”
40015003	Iesu vit kesi min keil vit , “ ? Ka vensa varei kami mirali koteh mengkatien onen Ahi varei keke mikilea mimusil hihiseien onami enges ?
40015004	Veni Ahi viteni vit , ' Mihehouhou min tata ka mama onami keil . ' (Eks 20:12) Ka vit risi vit , ' Meatin koa hesili tata vuo mama onen , kei uasi hemat ' . (Eks 21:17)
40015005	Ka kami , mivihisein meatin keil keke akilea aviteni min tata ka mama one avahit , ' Tounah keil onak koa nakilea makataun kamil eni , koanek naling koe tuai vi onen Ahi enges . '
40015006	Sakini , mivihisein meatin keil enek keke anahouhoutei mun min tata one vatal min tounah keil one . Sakini , hihiseien keil onami mul mumon selusien keil onen Ahi mai vi heisav enges .
40015007	! Kami mimutolas en hilivemi enges ! Asa koa Ahi viteni usil kami ka en provet Aesea mal koa vit ,
40015008	' Meatin keil ekek avouhou minau ral min selusien keil one , ka tine mul soutin ranau .
40015009	Avaseini keil uva netan minau , ekrovattei mailea . Veni amul avisein meatin keil en hihiseien keil koa ka en meatin keil enges , ka aviteni min keil keke avi hihiseien keil kati onak ! ' ” (Aes 29:13)
40015010	Evus , Iesu viles ka vise vangi meatin keil umai veni ka viteni min keil vit , “ ! Mihetaengon revi keke mivailea !
40015011	Rovitei tounah koa va neim en ongon meatin vasakini kei varmutotei en meten Ahi . ! Vuo , sakras ! Ka selusien koa mea ran ongon , kei enges kilea vasakin meatin varmutotei en meten Ahi . ”
40015012	Navong alokovein meatin keil , meatin keil onen umai ven Iesu ka aviteni mini avit , “ ? Keik kokilea keke Farasi keil avuroh katuk navong along selusien onom ? ”
40015013	Iesu vit kesi vit , “ Farasi keil enek asuval vatiai keil koa Tata onak en out nesa roluhtei , iahut lati hetal lite keil teni .
40015014	Mihelokovein keil iles . Keil asak visi avalamun meatin sav keil ka avi metovar enges . Ka munak metovar tai helamun metovar tamun , keilu vasi luhemotmot luhehita en vulvul tai . ”
40015015	Ka Pita viteni mini vit , “ Kihit kilea aneite ten tatavolien koanek min komai li . ”
40015016	Evus , Iesu vis keil vit , “ ? ! Kami emun , mirkileatei veah ! ?
40015017	? Mirkileatei keke tounah vasi koa va en ongomi vitas en vangomi , ka evus , mul mea ran avemi keke hehas hehi tahul ?
40015018	Ka tounah koa miselus eni ral min ongomi kistal en tinomi , ka keil varei amul amumon meatin romutotei en meten Ahi .
40015019	Veni navong tin meatin tisa , kei kilea voumon vati sakien keil ekek : mundem usil tounah tatisa keil , mu vini meatin sav keil , mul venan ahin sav , mul mum tisa ral min ahin sav keil , mul venan tounah , mul luvos meatin sav keil en kot , ka mul purun isen meatin keil .
40015020	Sakien keil enek mul sakin meatin romutotei en meten Ahi . Ka munak meatin rokastei hen en sise koa muto mulamu en avong taanianien , koanek rosakintei meatin enek vamai varmutotei . ”
40015021	Evus , Iesu lokovein out enek ka va vesesal en meteimal keilu ten out Taer ka Saedon .
40015022	Ka ahin Kenan tai koa ro en out enek , mai veni ka peahi vit , “ ! O asuv eli , Natin Deved ! ! Emhemahis nau li ! Ninin tisa tai mul en natukahin ka mul vareis puruni . ”
40015023	Ka Iesu roviten etai selusien mini . Sakini meatin keil onen Iesu umai veni ka aviteni mini avit , “ Kisila lat ahin enek heha veni kei mules visohiso keih ven ir . ”
40015024	Sakini viteni min ahin enek vit , “ Ahi sila nau keke numai ven me-Isrel keil enges koa asuval sipsip keil koa avuol . ”
40015025	Ka ahin Kenan enek mai ka reteingeril veni ka peah risi keih vit , “ ! O Asuv , kikataunau li ! ”
40015026	Ka kei vit kesi mini vit , “ Romaltei keke avakur anien an titiali keil ka avasonis vaha min huli keil . ”
40015027	Ka ahin vit kesi mini vit , “ Asuv , koanek anatin eli . Ka huli keil emun koa amul rahiti akilea avan soke anien koa asuv one kan rani . ”
40015028	Evus , Iesu viteni mini vit , “ ! Ei mama ! ! Demkatien onom mariso ! Asa koa kovis inau eni , kei hekistal hehi anatin . ” Ka hatte tas , natnahin mai ris tahos .
40015029	Navong Iesu lokovein taon enek , kei ka onen keil uva amusil vali oai Kaleli . Ekonek , avina en usi hou tai ka arondan .
40015030	Ka mamari vangi meatin keil umai veni ka alah leimesai keil one : koakeil asakras avoual , metovar keil , koakeil ale kalkali , koakeil avi ameng , ka houlu emun koa amesai en mesaien savsav keil . Alah keil ka aling retai en keil vesesal en alen Iesu , ka kei sak revi keil vasi .
40015031	Ka navong meatin keil ales asa koa mumoni , amutimanen houlu veni koakeil avi ameng , aselus ; koakeil ale kalkali , umai ris atahos ; koakeil asakras avoual , amual ; ka metovar keil , alele . Navong alesi , amasmas Ahi onen me-Isrel keil veni .
40015032	Evus , Iesu vise ruain meatin keil onen ka viteni min keil vit , “ Ekmahis meatin keil ekek veni keil aro ral minau avong etel tuai ka anien ae tovuol . Ekrovattei masila lat keil avahaha ris teim ose navong amai kat keil , veni vahesa ave hememerau ka mete hemalikelik en sise . ”
40015033	Ka meatin keil onen avisi avit , “ ! Ka romul en out volvol ! ? Rehehotin anien en out kave keke rokilea rovahengan marmari vangi meatin keil ekek ? ”
40015034	Iesu vis keil vit , “ ? Veret ehis mikur kati ? ” Avit kesi avit , “ Heiti oulu (7) enges ka titi mesau vahis . ”
40015035	Sakini Iesu viteni min mamari vangi meatin keil keke avatontan en atan .
40015036	Navong arondan evus , Iesu kur veret oulu (7) ka mesau vahis ka san masmasien min Ahi veni . Evus , kei vul vahasi ka sani min meatin keil onen keke avatiti vaha min meatin keil .
40015037	Ka keil vasi akanian ka vange vil revi . Ka navong meatin keil onen Iesu uva ris keke avakur soke anien keil , veiat oulu (7) vil mules .
40015038	Amo keil koa akanian en avong enek arokol tousan ehat (4000) . Ka arvuli lattei ahin ka titiali keil .
40015039	Ka navong Iesu sila marmari vangi meatin keil uvahaha , kei ka onen keil uvut en vot ka uva en out koa avise en Makatan .
40016001	En avong tai , Farasi ka Satusi keil umai ven Iesu keke avasak visi . Sakini avisi voumon merikel tai avalesi vatie lati keke kei ka ven Ahi anatin .
40016002	Ka Iesu vit kesi min keil vit , “ Navong meteiai munu , kami mivit , ' ? Kolesi ? Teilang vilhili . Mul rie lati keke ean hetahos visuvong . '
40016003	Ka navong out mulan , kami mivit , ' Kosa , ous hous veni teilang vilhili ka mahmah keil houlu . ' Milei kilea en sakien ten ean keil , ka misakras mivalei kilea asa koa mul kur out en avong kosa .
40016004	Kami meatin keil ten avong kosa , emivati mivales etai merikel keke mivakul anatin enau eni . Anatin , emivati mivalesi veni mikalkali ka milokovein Ahi suval ahin tai koa loh kovien meatin kati onen keke vamaen kei min meatin sav . Ka nirmumon etai merikel mihelesi , tanges varei mihelesi koa hehi merikel onen provet Siona . ” Evus , Iesu lokovein keil , vut en vot ka va en out sav ral min onen keil .
40016005	Navong Iesu ka meatin keil onen arokol usi mari oai Kaleli , meatin keil onen amundem kati keke evobong avakur veret ae .
40016006	Ka navong amual uva , Iesu viteni min keil vit , “ Mihelei kat revi kami ven ' is ' onen Farasi ka Satusi keil . ”
40016007	Navong alonge , amul aviteni min keil eris avit , “ Kei mul selus minir usil is veni rorkur etai veret vahi ar . ”
40016008	Ka Iesu long kilea asa amul aselus usili , sakini va vis keil vit , “ ! Demkatien onami havivi ramat ! ? Vensa mimul miselus min kami usil veret koa tovuol ?
40016009	? ! Mirkileatei veah ! ? ? Emivobongeni tuai keke navengan amo keil tousan elim (5000) en veret elim enges ? ? Ka veiat ehis vilelau keke kami misieni ?
40016010	? Vuo mukave en avong navengan amo keil tousan ehat (4000) en veret oulu (7) enges ? ? Veiat ehis vilelau mules koa kami misieni ?
40016011	? Sakini , vensa kami mirkileatei keke narselustei usil veret ? Ka mihelei kat revi kami ven is onen Farasi ka Satusi keil . ”
40016012	Sakini akilea suk keke rovitentei keke avalei kat revi keil ven is ten veret , ka ven hihiseien keil onen Farasi ka Satusi keil koa romaltei .
40016013	Iesu ka meatin keil onen amual uva , akistal vesesal en taon ten out Seseria-Filipae . Ka en out enek , kei vis onen keil vit , “ ? Meatin keil aviteni keke inau , Natin Meatin , navi isei ? ”
40016014	Ka avit kesi mini avit , “ Meatin tei avit kovi Sion Baptis . Ka teisav avit kovi provet Ilaetsa . Ka tateisav emun avit kovi provet Seremaea telamu vuo provet sav emun . ”
40016015	Ka kei vis keil vit , “ ? Ka mukave en kami ? ? Mivit inau navi isei varei ? ”
40016016	Ka Saemon Pita mea vit , “ Keik kovi Kristo . Anatin , kovi Natin Ahi koa moul . ”
40016017	Ka Iesu viteni mini vit , “ ! Tokolkatien onen Ahi mul tuai enuk , Saemon natin Siona ! Veni rovitei meatin keke vahothot enau minuk , ka Tata onak varei en out nesa mumoni .
40016018	Ka naviteni minuk keke kovi ' Pita ' koa aneite teni vi ' ahat ' . Ka en ahat koanek , numon Sios onak hel ien . Ka keihoen vasi ten matien sakras vamai vapuruni .
40016019	Nilingi en hem , ki keil ten hiasuvien onen Ahi . Sakini , asa koa koring koe en out netan , Ahi emun heting koe . Ka asa komaeni en out netan , Ahi emun hemaeni . ”
40016020	Evus , Iesu vit koe min onen keil keih anahitentei min etai meatin keke kei vi Kristo koa Ahi vat kati .
40016021	En avong enek eva , Iesu vit kilea min meatin keil onen keke kei heha en out Serusalem . Ka navong itokol Serusalem , kei hekur mahien hehi houlu en hen elda keil , asuv keil onen pris keil , ka tiser keil ten Mengkatien onen Mosis . Kei vit meseni min keil keke uasi hemat , ka en avong hetel , kei hemoul eris ran matien .
40016022	Navong Iesu viteni mukok , Pita kur seheni havivi ka selus keih mini vit , “ ! Asuv , konaselustei namukonek ! ! Tounah enek sakras vakistal enuk ! ”
40016023	Ka Iesu viles , les Pita ka viteni mini vit , “ ! Komusil rendemien onen Temat , kiha ranau ! Komul kosak visi keke kovoumonau masavoi en sise onak veni komusil rendemien onen meatin keil ten out netan enges , ka kormusiltei rendemien onen Ahi . ”
40016024	Evus , Iesu viteni min meatin keil onen vit , “ Munak meatin etai envati vousil nau , kei hesesein moulien onen , hehous aiveave onen , ka housil kat nau .
40016025	Veni meatin koa envati vahuli kat moulien onen , moulien enek hevuol rani . Ka munak hemaen moulien onen hevuol venau , kei hehotin moulien koa vi anatin .
40016026	? Asa tahos munak meatin tai kur tounah vasi ten out netan ka moulien onen mul vuol rani ? ! Tounah tovuol ! Kei sakras vasan etai tounah keke vakur ris moulien onen .
40016027	“ Inau , Natin Meatin , nimai ris hetal min muohien koa Tata onak hesani minau ka hetal min angelo keil onen . Ka en avong koanek , nisan retai en ui umen min meatin vasi keil housil asa koa keil amumoni .
40016028	Anatin eli naviteni min kami , tei en kami koa mimul mimulomal ekok kosa , mihermattei mau ka mihelesi navong inau , Natin Meatin , nimai hetal min keihoen ten hiasuvien onak . ”
40017001	Avong ahetai (6) muli va , Iesu kur Pita , Tiemes ka tunali koa Sion telmusili ka mulamu en keitel telvina nesa en mari vatihou tai , en out koa keitel telro saseatel enges .
40017002	Ekonek , tellele telles aven Iesu viles . Veinan vihil suval meteiai , ka eisin omon vilahil muoh vis muoh suval laet .
40017003	Evus , telmali telles Mosis ka Ilaetsa lumul luselus ral min Iesu .
40017004	Navong Pita les keilu , viteni min Iesu vit , “ ! Asuv , tahos imok keke komaitel metro ekok ! Munak keik emhehati , numon votevav hetel : tai onom , tai onen Mosis , ka tai onen Ilaetsa . ”
40017005	Ka navong Pita mul veah selus , mahmah tai koa vihil mai mutaluh koe keil , ka along rea tai ka eni koa vit , “ Koanik vi Natkuli kati ka envatien onak mul ien . Nasinau houlu veni . ! Mithelong kati ! ”
40017006	Navong Pita keitel tellong rea enek , telmetau houlu ramat , telmotmot , ka naeatel vita rokol atan .
40017007	Navong telmul veah netan , Iesu mai , rokol keitel , ka viteni vit , “ Telmea . Mitnametautei . ”
40017008	Ka navong tellele vina nesa , telroles etai mun meatin , Iesu enges ro ral min keitel .
40017009	Navong telmita ris netan ran vatihou enek , Iesu meng kat keitel vit , “ Mitnahitentei tounah koa mitlesi min etai meatin hetokol avong koa inau , Natin Meatin , nimoul eris ran matien . ”
40017010	Ka telmali telvisi telvit , “ ? Vensa tiser keil ten Mengkatien onen Mosis aviteni keke Ilaetsa hemae helamu en Kristo koa Ahi vat kati ? ”
40017011	Iesu vit kesi vit , “ Anatin keke Ilaetsa hemae ka hesak mesen meatin keil ven amaien onen Kristo .
40017012	Ka naviteni min kami keke Ilaetsa mai tuai ka meatin keil arlei kileatei . Keil amum tisa mini suval koa evati . Ka en vati sakien enek , inau , Natin Meatin , emun nikur mahien en hen meatin keil . ”
40017013	Navong Iesu viteni mukok , keitel tellong kilea suk keke mul selus min keitel usil Sion Baptis .
40017014	Navong Iesu keitel telsuvul ran vatihou enek , telvisu en vangi meatin keil . Ka meatin tai mai ven Iesu , reteingeril mini
40017015	ka vit , “ Asuv eli , emhemahis natkuli veni kei kur mesaien leimatmat ka mahien onen tisa mok . Avong houlu kei mot va en ahang vuo en oai .
40017016	Ka nakuri mai ven meatin keil onom ka asakras avasak revi . ”
40017017	Navong longe mukok Iesu viteni vit , “ ! Ekovei ! ! Kami meatin keil ten avong kosa , mikalkali ka demkatien onami tovuol vareis ! ? Nito hetal kami hetokol nengeis ? Avek mah en kami koa demkatien onami tovuol . Alkur ehon vamai venau ekok . ”
40017018	Ka navong Iesu les ehon enek , vile lat ninin tisa koa mul ien ka va rani . Hatte tas , ehon enek mai ris tahos .
40017019	Katau , navong meatin keil onen Iesu aro ral mini keiles , umai veni ka avisi avit , “ ? Vensa varei komai mesakras mevahile lat ninin tisa enek vaha ? ”
40017020	Ka Iesu vit kesi min keil vit , “ Veni demkatien onami havivi ramat . Anatin eli naviteni min kami , munak mikur kat demkatien koa havivis suval titi uti mastard , mikilea mivahiteni min vatihou enek mivahit , ' Kimea ran out ekok ka kiha ke va ' , ka kei heha . Munak demkatien onami mul , tounah tovuol vakeih mivoumoni . ”
40017021	
40017022	Amea ran out enek ka amual uva en provins ten out Kaleli . Ka navong amul amual , Iesu viteni min onen keil vit , “ Hervitei tuetin , inau , Natin Meatin , isa lat nau niha en hen meatin keil ten out netan .
40017023	Keil uas nau nimat , ka en avong hetel teni , nimoul eris ran matien . ” Navong meatin keil onen alonge mukok , amundemko houlu .
40017024	Avong tai , Iesu ka meatin keil onen amual ka akistal en taon ten out Kapaniam . Ekonek , meatin keil koa alah mane ten takis ten Eim Votut umai ven Pita ka avisi avit , “ ? Mukave ? ? Tiser onom mul vul takis ten Eim Votut vuo rovultei ? ”
40017025	Ka Pita vit kesi min keil vit , “ Anatin , kei mul vuli . ” Ka navong Pita va neim en eim onen , roselustei veah ka Iesu visi vit , “ ? Mukave Saemon Pita ? ? Komundem sa ? ? Asuv houlu keil ten out netan alah takis ka duti ran isei ? ? Alahi ran titae keil kati vuo alahi ran meatin sav keil ? ”
40017026	Ka Pita vit kesi mini vit , “ Alahi ran meatin sav keil . ” Iesu viteni mini vit , “ Hemukonek , titae keil kati arvultei takis .
40017027	Ka avaseini keke Ahi koa vi Asuv Houlu en tounah vasi vi Tata oralu , lehul takis ten Eim Votut onen veni rotahostei lovoumon meatin keil enek avalele vatisa en ialu . Sakini kiha en mari oai Kaleli ka kison huk onom . Mesau koa kisare helamu , kikoh vas ongon ka kihotin mane tai koa hevinvin en takis oralu . Kikuri ka kiha kisani min keil . ”
40018001	En avong enek , meatin keil onen uva ven Iesu ka avisi avit , “ ? En hiasuvien onen Ahi , isei vi hetetamen imok ? ”
40018002	Iesu vise titiali tai ka mumoni mulomal en mete .
40018003	Evus , viteni min keil vit , “ Anatin eli naviteni min kami , munak mihervilestei rendemien onami keke mihemai mihesuval titiali keil , kami misakras mivaha en out koa Ahi vi Asuv Houlu ien .
40018004	Sakini , koakeil amumon rendemien one va netan suval titiali koanik , keil ihi hetetamen imok en out koa Ahi vi Asuv Houlu ien .
40018005	Ka meatin koa hekur revi titiali tai koa mukok en isok , hesuval koa kei mul kur revi inau .
40018006	“ Ka munak meatin etai hesakin meatin tai koa musil kat nau suval titiali ekek hemot en tisaen , Ahi hesan mahien koa hetisa mok mini . Hetahos imok keke ipar kat mari ahat tai en hiren meatin enek ka imarinduni en huinev ten atas .
40018007	! Anatin keke tounah koa hesakin meatin hemot en tisaen il imai , ka hetisa vis hetisa mok en koakeil avi sise teni !
40018008	“ ! En vati rendemien enek , munak tai en kami , hen vuo alen sakin kei mot en tisaen , heta kotehei ka hesoni heha ! Hetahos imok mini keke hati usiven hetisa ka hekur moulien ten lisenges helin munak hen vasi keilu ka alen vasi keilu hetahos ka isoni heha en ahang koa sakras vamat .
40018009	! Ka munak tai en kami , meten sakin kei mot en tisaen , hekis lati ka hesoni heha ! Hetahos imok mini munak meten tai hevuol ka hekur moulien ten lisenges helin munak meten vasi keilu lumul ka isoni heha en ahang koa sakras vamat . ”
40018010	Navong titiali enek mules mulomal en mete , Iesu viteni min meatin keil onen vit , “ Mihelei kat revi kami keke minalei seseintei meatin keil koa amusil inau suval titiali koanik . Anatin eli naviteni min kami keke angelo keil one aro en meten Tata onak en out nesa , ka ihit lati mini munak meatin tai mul purun keil .
40018011	
40018012	“ ? Kami mimundemi mukave ? ? Munak meatin tai , sipsip osen keil avi handred tai (100) ka tai en keil vuol , houmon sa ? ? Mimundemi keke helokovein sipsip sav keil osen koa avi hanumau ehat ka teindan ouhat emun (99) il en usi hou keke kilea vaha valekat sipsip koa vuol ? ! Anatin !
40018013	Ka anatin eli naviteni min kami , munak hehotini , kei hesi kei hemariso mok ven sipsip koanik mulin sipsip sav keil osen koa arvuoltei .
40018014	En vati sakien enek , Tata onami en out nesa ien rovattei etai meatin koa musil inau suval titiali koanik vavuol . ”
40018015	Iesu mules selus min meatin onen keil usil tisaen keil vit , “ Munak tumali mum tisa va katuk , keik kos kiha veni ka kitie mini asa koa mumoni romaltei va katuk . Munak kei hetaengonuk ka milhetalimal en usite onamil , keik kisik veni milheto hetahos eris .
40018016	Ka munak kei hertaengontei selusien onom , kiha ris veni hetal min meatin hetas vuo helu mun keke keilu luhelesi ka luheselus en usite onom keke kosak visi kovatalimal en kamil .
40018017	Ka munak tumali enrovattei vataengon kamitel , mithehitehiteni en meten meatin keil ten sios . Ka munak enrovattei vataengon meatin keil ten sios emun , mihelingi heha hae ka mihoumoni mini hesuval kei vi meatin koa rokileatei Ahi vuo meatin tisa tai suval koakeil alah takis .
40018018	“ Anatin eli naviteni min kami , asa koa miring koe en out netan , Ahi ring koe tuai en out nesa , ka asa mimaeni en out netan , Ahi maeni tuai en out nesa .
40018019	“ Anatin eli naviteni mun min kami keke munak elu en kami en out netan ekek milhemai en rendemien hetas usil tounah tai ka milhehis veni , Tata onak en out nesa hesan ui hisien onamil .
40018020	Veni navong meatin elu vuo etel telmai out tas en isok , inau namul en out enek ral min keitel . ”
40018021	Evus , Pita mai ven Iesu ka visi vit , “ ? Asuv , munak tuak onak mum tisa va kat inau , numon methos hetal mini avong hehis ? ? Hetokol avong oulu (7) ?
40018022	Iesu vit kesi vit , “ Vuo , rovitei avong oulu (7) , ka kumoni avong hehi oulu (7) , hevus , avong hehi oulu mun (7) , hevus , avong hehi oulu mun (7) heha vio . . . kosakras kovahuli mun .
40018023	“ Nihit kilea en sakien koanek en tatavolien tai . Hiasuvien onen Ahi suval asuv houlu tai koa envati vasak revi en kaon onen eiloheh keil onen .
40018024	Navong mul sak revi kaon keil , amulamun meatin tai koa kaon onen mulin gol mane milian halualim (10,000,000) .
40018025	Ka veni sise tovuol keke meatin enek vahul kes kaon onen , asuv houlu onen meng kati keke avasalem en kei , ahin onen ka titaealu vasi keil avahi slev keil , ka avasalem en tounah vasi one emun . En sise koanek , asuv houlu vit mane teni hehul kes kaon onen .
40018026	“ Navong meatin enek longe mukok , reteingeril en meten asuv houlu ka peahi keih vit , ' ! Auei li ! ! Kisani minau li avong havivi mun ka nihul kes tounah vasi koa mul en kaon onak ! '
40018027	Ka asuv houlu enmahisi , sahulin kaon onen ral mini , ka maeni vamaluv vaha .
40018028	“ Ka navong meatin enek va hae , kei visu min eiloheh sav onen asuv houlu koa kaon onen mul ral mini koa vi gol mane vahis enges . Ka meatin enek , kei kin kat hiren varei ka viteni mini vit , ' ! Kihul kes mane vasi koa kokuri ranau ! '
40018029	“ Ka eiloheh enek reteingeril en meten ka peahi keih vit , ' ! Auei li ! ! Kisani minau li avong havivi mun ka nihul kes tounah vasi koa mul en kaon onak ! '
40018030	“ Ka meatin enek seseini . Kei va suk ka son eiloheh enek va en eim takeih rokol avong kilea vahul lat kaon onen .
40018031	Ka navong eiloheh sav keil ales asa koa kur out , keil alonge tisa houlu ka uva ven asuv houlu one ka avit vasin tounah mini .
40018032	“ Evus , asuv houlu vise meatin enek emai ris veni ka viteni keih mini vit , ' ! Keik kovi meatin tai onak koa kotisa vis kotisa mok ! Navong kopeah nau keke ekhemahisuk , inau nasahulin kaon onom ka namaenuk kova maeis .
40018033	? Sakini , vensa emromahistei eiloheh sav onak en vati sakien koa namumoni minuk ? '
40018034	Asuv houlu tin kat meatin onen enek houlu , sakini sa lati vaha vakur mahien en hen meatin keil ten eim takeih hetokol avong hehul lat vasin kaon onen .
40018035	“ Ka Tata onak en out nesa emun houmoni min kami vasi housil vati sakien enek munak mihermumontei methos hetal min tuami keil en tinomi . ”
40019001	Navong Iesu selus en tounah keil enek evus , kei ka onen keil alokovein provins ten out Kaleli ka uva en provins ten out Sudea en usi Oaisal Sodan .
40019002	Marmari vangi meatin keil amusili en out enek , ka kei sak revi keil .
40019003	En avong enek , Farasi keil koan umai veni keke avasak visi . Sakini avisi avit , “ Hit visi min komai . ? Mengkatien orer maen meatin hetasil ran ahin onen ven rendemien vasi enges ? ”
40019004	Ka Iesu vit kesi min keil vit , “ ? Mukave , kami mirvulitei Tus Votut onen Ahi ? Veni mul viteni keke mulamu , navong Ahi mumon tounah en out netan , kei ' mumon meatin , tai vi meahos ka tamun vi ahin . ' (Sen 1:27)
40019005	Ka viteni mun vit , ' Ven koanek , meahos hemea ran tata ka mama onen , ka heapil hetal min ahin onen , ka keilu luhetas . ' (Sen 2:24)
40019006	Sakini keilu lurovitei mun elu , ka lumai lutas . Sakini asa koa Ahi kap vituaini , meatin enges noumontei natasil . ”
40019007	Ka Farasi keil avisi avit , “ ? Mukonek , vensa varei Mosis meng kati vit , ' Meatin koa vit valokovein ahin onen , hesan Setifiket ten Tasilien mini , evus , kilea vasila lati ? ' (Dut 24:1) ”
40019008	Ka Iesu vit kesi vit , “ Mosis maen kami milokovein ahin keil onami veni vatumi keih ramat . Ka sakien enek tovuol en avong Ahi mum rohtoh en tounah vasi .
40019009	Ka naviteni min kami keke meatin koa lokovein ahin onen , koa romatiltei ral min meatin sav tai , ka kur ahin sav , en meten Ahi , meatin enek mul mum tisa ral mini . ”
40019010	Navong selus min keil evus , meatin keil onen Iesu aviteni mini avit , “ Munak hemukonek en meatin hetal min ahin onen , hetahos imok keke meatin tai heto sasen ka hertetalihetei . ”
40019011	Ka Iesu vit kesi min keil vit , “ Rovitei meatin vasi koa kilea vousil hihiseien enek , ka meatin keil koan , Ahi san keihoen min keil keke avousili .
40019012	Ven meatin keil koan asakras avatetalihe veni out lu one tisa navong avasi keil . Ka meatin keil koan mun asakras avatetalihe veni meatin sav purun out lu one . Ka meatin tateisav emun amumon rendemien one keke anatetalihetei keke voum ven hiasuven onen Ahi . Meatin koa kilea vousil sakien enek , tahos keke housili . ”
40019013	Evus , meatin keil akur titiali keil umai ven Iesu keke valing hen en keil ka vahis ven keil . Ka navong meatin keil onen ales keil avul kat keil .
40019014	Ka Iesu selus min keil vit , “ Almaen titiali keil avamai venau ka minating koetei keil , veni Ahi vi asuv houlu onen vati meatin keil koa amukonek . ”
40019015	Sakini , navong umai veni , Iesu ling hen en keil ka san tokolkatien min keil . Evus , Iesu ka onen keil alokovein out enek .
40019016	Navong Iesu mul mual va , meatin tai mai veni ka visi vit , “ Tiser , numon sa koa hetahos keke nakilea makur moulien ten lisenges ? ”
40019017	Iesu vit kesi vit , “ ? Kovis nau usil asa koa tahos vensa ? Ahi enges , kei sasen tahos . Ka munak emvati kovakur moulien ten lisenges , kilong kat mengkatien keil onen . ”
40019018	Meatin enek visi vit , “ ? Ka mengkatien sa en keil ? ” Ka Iesu vit kesi vit , “ ' Minouastei meatin namat . Minakurtei ahin vuo meatin onen hanu sav . Minahenantei tounah onen meatin sav . Minoumontei luvosien naha kat isen meatin sav .
40019019	Mihehouhou min tata ka mama onami keil . ' (Eks 20:12-17) Ka , ' Envatien onami hel en meatin sav keil hesuval koa kami emivat kami eris . ' (Lev 19:18) ”
40019020	Ka meatin hau enek vit risi min Iesu vit , “ Inau nalong kat mengkatien vasi keil enek . ? Asa tamun narvinvintei veah eni ? ”
40019021	Iesu viteni mini vit , “ Munak keik emvati kovamal vasi , kiha kisalem en tounah vasi onom ka kisan mane teni min koakeil tounah one tovuol . Ka munak kumoni hemukonek , tounah onom hehi houlu en out nesa . Hevus , kimai ris ka kusil nau . ”
40019022	Ka navong meatin hau enek raengon selusien onen , kei longe tisa ka va rani veni tounah keil onen houlu ka enrovattei valokoveini .
40019023	Evus , Iesu viteni min meatin keil onen vit , “ Anatin eli naviteni min kami , hekeih vareis min meatin koa tounah onen houlu keke vamaen Ahi vahi asuv houlu onen .
40019024	? Mimundemi keke mari kamel tai kilea vakirisil en meten nidil tai koa havivi vis havivi mok ? ! Vuo , sakras ! Ka meatin koa tounah onen houlu hekeih imok helin koanek keke vamaen Ahi vahi asuv houlu onen . ”
40019025	Navong meatin keil onen Iesu araengoni , keil amuti manin houlu ka avisi avit , “ ? Mukonek , isei suk kilea vakur moulien ten lisenges ? ”
40019026	Iesu lei rahit en keil ka vit , “ ! Keinek ! Meatin sakras voumoni , ka Ahi enges kilea voumon tounah vasi . ”
40019027	Evus , Pita viteni mini vit , “ ? Kolesi ? Komai melokovein tounah vasi onomai keke mevousil katuk . ? Mukonek , Ahi hesan asa min komai ? ”
40019028	Ka Iesu viteni min keil vit , “ Anatin eli naviteni min kami , en avong koa tounah vasi ten out netan hehi heite hau , inau , Natin Meatin , nitondan en vuluk ten keihoen hetal min muohien . Ka en avong enek , kami mun koa mimusil inau mihetondan retai en vulin ten keihoen teindan elu (12) ka mihelosil kat meatin vasi keil koa amul en vatiamal teindan elu (12) ten out Isrel .
40019029	Ka meatin vasi koa alokovein teim se , vuo tue keil , vuo ahine keil , vuo tata , vuo mama , vuo titiali , vuo ah se keil venau , Ahi hesan ris uite teni hehi houlu vis hehi houlu mok hehi handred tai (100) helin asa koa alokoveini . Ka katau en tounah keil enek , keil ikur moulien ten lisenges emun .
40019030	Ka houlu koa avi hetetamen kosa , imai ihi heisav enges , ka houlu koa avi meatin heisav kosa , imai suk ihi hetetamen keil . ”
40020001	Navong Iesu mul selus ral min meatin keil onen , ra usil tatavolien enek min meatin keil vit , “ Hiasuvien onen Ahi suval horetan tai koa va en visokon semau keke valah meatin toumien keil avoum en neiai osen .
40020002	Navong les keil , kei vat kati keke hesan ui umen min keil hemal en hulien ten avong tai . Evus , sila lat keil uva avoum en neiai osen .
40020003	“ Navong meteiai va nesa neli , horetan enek va ris ka les meatin sav keil amules amulomal en out avulhul ien , ka armumon etai tounah .
40020004	Ka kei viteni min keil vit , ' Ei , kami mun miheha mihoum en neiai osak , ka nihul kami en asa koa mal . '
40020005	Sakini , keil emun uva amum . “ En taviai , kei va ris ka mumoni vati tas , ka en avong tamun navong meteiai vita netan neli .
40020006	Ka vesesal avong koa meteiai vanu , kei va eris ka votin meatin sav keil emun amules amulomal . Sakini kei vis keil vit , ' ? Vensa varei mimules mimulomal ekok ka mirmumon etai tounah visokon rokol mendilah ? '
40020007	“ Keil avit kesi mini avit , ' Veni meatin tovuol vamai vakur komai mevoum mini . ' “ Sakini horetan enek viteni min keil vit , ' Kami mun miheha mihoum en neiai osak . '
40020008	“ Navong meteiai munu , horetan ten neiai viteni min avat onen meatin toumien keil vit , ' Kihise meatin toumien keil ka kisan ui umen one min keil . Helamu , kihul lat retai en koakeil umai katau va vio . . . kivus en koakeil umai mulamu . '
40020009	“ Sakini , koakeil umai vesesal en avong koa meteiai vanu , keil umai ven avat toumien ka navong vul lat keil , sani min keil hulien koa mal vinvin ten avong tai , visokon rokol mendilah .
40020010	Sakini , navong koakeil umai amulamu alesi , keil amundemi avit ikuri hemarite mok . Ka navong umai , keil emun akur retai en hulien koa mal vinvin enges ten avong tas .
40020011	Ka navong akuri , keil asel kutut kat horetan enek
40020012	avit , ' Koakeil kovise keil katau , vesesal en avong koa meteiai vanu , amum haoa tanges , ka kovul keil vati tas en komai koa memum keih , avetin mue en komai ka meteiai kan purun avemai . '
40020013	“ Ka horetan enek vit kesi min tai en keil vit , ' Tuak , narpuruntei kami . Kami mimaeni mivoum minau ven hulien koa mal vinvin ten avong tas .
40020014	Mihekur mane onami ka miheha . Inau ekvati mahul koakeil umai akatau vati tas en kami .
40020015	Koanek mane onak . Ka nakilea moumon asa ekvati vatal mini . ? Vuo mukave ? ? Kami mevi elu veni nasan kataunien min meatin sav keil ? '
40020016	“ Sakini , en sakien koanek , koakeil avi meatin heisav kosa imai ihi hetetamen imok , ka koakeil avi hetetamen imai ihi heisav enges . ”
40020017	Navong Iesu mul va en out Serusalem , kei kur teindan elu (12) onen uva seh ka viteni min keil vit ,
40020018	“ ? Milesi ? Rovaha Serusalem ke . Ka en out enek , imae lat nau , Natin Meatin , niha en hen asuv keil onen pris keil ka tiser keil ten Mengkatien onen Mosis . Hevus , keil ikuri va en kot ka imae lat moulien onak hemat .
40020019	Evus , isa lat nau niha ven meatin keil koa arvitei Siu keke umon tohtohien heha kat nau , itah nau en viau takan , ka iti kat nau en aiveave . Avong hetel heli heha , ka nimoul eris ran matien . ”
40020020	Evus , mama onen Tiemes keilu Sion , natin Sepeti keilu , mai ven Iesu ral min keilu . Kei malingling veni keke vahis tounah tai veni .
40020021	Iesu visi vit , “ ? Mama , keik emvat sa ? ” Ka mama enek viteni mini vit , “ Ekvati keke kimaeni li natkuli keilu ekek luvatondan vesesal venuk navong kimai kihi asuv houlu , tai en usivem matu ka tamun en usivem meil . ”
40020022	Iesu viles les natnali keilu ka vis keilu vit , “ Kamil milreingeingen asa koa milmul milvis inau eni . ? Mukave ? ? Kamil milkilea milvakur sakvisien ka mahien keil hesuval koa inau niha nikuri ? ” Ka luvit kesi mini luvit , “ ! Anatin , melkilea ! ”
40020023	Iesu viteni min keilu vit , “ Anatin , kamil milhekur mahien hesuval asa koa inau nikuri . Ka avaseini , hervitei inau keke matie lat isei hetondan en usivek matu vuo usivek meil . Vulin ten hetetamenien keilu enek onen koakeilu Tata onak rie lat keilu tuai keke luvakuri . ”
40020024	Ka navong meatin sav keil onen Iesu koa avi halualim (10) araengoni , avuroh kat time keilu .
40020025	Ka Iesu vise ruain keil vasi umai veni ka viteni vit , “ Mikilea keke hetetamen keil onen koakeil arvitei Siu evati mok keke avoumon one keil avalei kilea en hetetamenien one . Ka asuv keil emun one amumoni keih ramat en meatin keil koa alosil kati .
40020026	Ka sakien onami hermukteinek . Munak kami tai envati vahi houlu en kami , kei houmon kei hemai hesuval meatin toumien onami .
40020027	Ka munak tai en kami envati valamu en kami , kei houmon kei hemai hehi slev onami .
40020028	Veni inau mun koa navi Natin Meatin , narmaiteis keke meatin keil avoum avakataunau . ! Vuo ! Numai keke moum makataun meatin sav keil ka keke masan moulien onak vahul lat meatin keil houlu avamaluv ran keihoen ten tisaen one . ”
40020029	Iesu ka onen keil aka pas taon ten out Seriko , ka navong amuli uva , mari vangi meatin keil amul amusili .
40020030	Ekonek , metovar elu lurondan en vali sise ka luraengoni keke Iesu mul mual va . Sakini , keilu luvisohiso luvit , “ ! Asuv ! ! Natin asuv houlu Deved ! ! Emhemahis komal eli ! ”
40020031	Ka vangi meatin keil avul kat keilu keke luvato raeng . Ka avaseini , keilu luvisohiso keih imok luvit , “ ! Asuv ! ! Natin asuv houlu Deved ! ! Emhemahis komal eli ! ”
40020032	Navong Iesu longe , vati ka vise keilu lumai . Evus , vis keilu vit , “ ? Emilvati moumon sa min kamil ? ”
40020033	Ka luvit , “ Asuv eli , emalvati kovasak revi metomal . ”
40020034	Ka Iesu , tin vilelau en enmahisien ven keilu . Sakini , rokol metealu , ka hatte tas , keilu lukilea luvalele ka lumusil Iesu .
40021001	Navong Iesu ka onen keil umai vesesal en out Serusalem , keil akistal en meteimal ten out Betfas , vesesal en Hou Nei Olip . En out enek , Iesu sila meatin elu onen
40021002	vit , “ Milheha en meteimal koa keisom . Ka hatte tas , milhehotin dongki tai asar kati ral min titan . Milheluvat keilu ka milheti keilu luhemai venau .
40021003	Ka munak meatin etai hesak visi keke heting koe kamil , milhehiteni mini milhehit , ' Asuv envat keilu , ' ka hatte tas , kei hemaen keilu . ”
40021004	Koanik kur out vasakin asa koa Ahi viteni ka en provet onen mai vi anatin koa vit ,
40021005	“ Kihiteni min meatin keil koa aro en taon ten out Serusalem kihit , ' ! Mihelesi ! Asuv houlu onami mul mai keke valosil kat kami . Kei , sakien onen merau enges , ka mul muloh en dongki tai . Anatin , mul rondan en sili dongki tai enges ka mul mai . ' ” (Sak 9:9)
40021006	Ka meatin keilu onen Iesu luva ka lumumoni suval koa Iesu viteni .
40021007	Keilu luri dongki ka titan . Evus , lukuvin kot onealu en dongki keilu enek ka Iesu rondan eni .
40021008	Marmari vangi meatin keil umai ka asak mesen revi sise keke Iesu voual ien . Keil avoein kot keil ome en sise ka teisav en keil amusah oumeil ka aling revi en sise .
40021009	Houlu en mari vangi meatin keil enek koa uva amulamu en Iesu ral min koakeil akatau emun avisohiso vina nesa avit , “ ! Masmasien min Natin asuv houlu Deved ! ! Tokolkatien hel en kei koa mai en isen Iahova ! (Sam 118:26) ! Masmasien hehina min Ahi en out nesa ! ”
40021010	Ka navong Iesu kistal en out Serusalem , longlongien enek ka vasi taon ka me-Serusalem vasi keil amuti manin ka arun usili houlu “ ? Isei enek koa mul mai ? ”
40021011	Ka marmari vangi meatin keil avit kesi avit , “ Koanik vi Iesu , provet tai ten out Nasaret en provins ten out Kaleli . ”
40021012	Navong arokol Serusalem , Iesu va neim en teahu ten Eim Votut ka likat rasilin meatin vasi keil koa asalem en tounah vuo amul avul tounah eni . Kei vou vilehiles avet onen koakeil amul akekes en mane ka out tatondanien onen koakeil asalem en ame keil avahi sanien votut .
40021013	Ka navong mumoni , sel kat keil vit , “ En Tus Votut amutisi avit , ' Eim onak ihise en Eim Tahisien . ' (Aes 56:7) Ka kami mimumoni suk mai vi ' Eim mon tarhena keil ' . ” (Ser 7:11)
40021014	Ka navong Iesu mul en teahu ten Eim Votut , metovar keil ka koakeil asakras avoual umai veni ka kei sak revi keil .
40021015	En avong enek emun , titiali keil amul avisohiso en teahu ten Eim Votut avit , “ Masmasien min Natin asuv houlu Deved . ” Ka navong asuv keil onen pris keil ka tiser keil ten mengkatien onen Mosis ales mormore tounah keil koa Iesu mumoni ka alonge asa koa titiali keil avisohiso eni , tine vepeng houlu .
40021016	Sakini keil avis Iesu avit , “ ? Koraengon asa titiali keil ekek amul aviteni ? ” Ka Iesu vit kesi vit , “ Anatin , nalonge . ? Mukave , kami mirvulitei Tus Votut onen Ahi ? Veni kei mul vit , ' Ahi , keik kosak mesen sise keke kilong masmasien hehat minuk , heka en titiali ka tivava keil . (Sam 8:2)
40021017	Evus , Iesu loh kovien keil ka mea ran out Serusalem . Kei ka onen keil uva en taon ten out Betani , ka en out enek , amatil .
40021018	En visokon semau , navong Iesu mul mual va ris en out Serusalem , amai kati en sise .
40021019	Ka les vati fik tai mul en vali sise . Ka navong va vesesal veni , votini keke heite tovuol , les outes . Sakini , Iesu viteni min vati fik vit , “ ! Heiai hetovuol emun enuk ! ” Ka hatte tas , vati fik enek mukou .
40021020	Navong meatin keil onen Iesu alesi , amuti manin ka avisi avit , “ ? Vati fik enek mukou hatte tas mukave ? ”
40021021	Ka Iesu vit kesi min keil vit , “ Anatin eli naviteni min kami , munak demkatien onami mul ka mihermundem maentei asa koa mivisi , kami mikilea mivoumon asa koa namumoni en vati fik . Ka roviteis koanik , mikilea emun mivahiteni min hou koanik mivahit , ' Kimea ran vulum ka kiso sasom enuk kiha en atas , ' ka hekur out .
40021022	Munak mikul anatin keke tounah hekistal , tounah vasi koa mihehis Ahi veni , hekistal hehi anatin . ”
40021023	Navong arokol Serusalem , Iesu va en teahu ten Eim Votut . Ka navong kei mul visein meatin keil , asuv keil onen pris keil ka elda keil umai veni ka avisi avit , “ ? Vensa komumon tounah keil ekek ? ? Isei maenuk kovoumoni ? ”
40021024	Ka Iesu vit kesi min keil vit , “ Inau mun , mahis kami en tounah tai . Munak mihehit kesi minau , inau mun nihiteni min kami isei maen nau moumon tounah keil enek .
40021025	Alhit visi minau . ? Isei maen Sion vahi baptaes en meatin keil ? ? Ahi vuo meatin enges ? ” Keil aselus rahiti min keil eris avit , “ ? Rehehiten sa ? Munak rehehit ' Ahi maeni ' , kei hehiteni minir hehit , ' ? Mukonek , vensa suk mirkul anatin entei selusien onen ? '
40021026	Ka munak rehehit , ' Meatin maeni ' , rehemetau en mari vangi meatin keil veni keil vasi amundemi keke Sion Baptis vi provet tai onen Ahi . ”
40021027	Sakini , avit kesi min Iesu avit , “ Komai merkileatei isei maeni . ” Ka Iesu viteni min keil vit , “ Mukonek , inau mun nirvitentei isei maen nau moumon tounah keil ekek . ”
40021028	Ka Iesu ra usil tatavolien tai min keil vit , “ ? Kami mirendem sa ? Meatin tai , natnali elu . Avong tai , meatin enek va ven moeite ka viteni mini vit , ' Natkuli , kosa , kiha kum en neiai oseratel . '
40021029	“ Ka natnali enek vit kesi mini vit , ' Ekrovattei . ' Ka katau , rendemien onen viles ka va mum .
40021030	“ Evus , tata va ven natnali tamun ka viten selusien vati tas . Ka natnali enek vit risi mini vit , ' Tahos tata , niha . ' Ka evus , kei rovatei .
40021031	“ ? Isei en keilu mumon asa tata envati ? ” Keil avit , “ Kei koa mulamu . ” Iesu viteni min keil vit , “ Anatin eli naviteni min kami , koakeil alah mane ten takis ka hoeaso keil , Ahi mul mai vi Asuv Houlu en moulien one mulamu en kami .
40021032	Veni Sion mai ven kami keke vatie sise ten maluen mivousili . Ka kami mirkul anatin entei selusien onen , ka koakeil akur mane ten takis ka hoeaso keil alonge ka akul anatin en selusien onen . Ka avaseini miles asa koa amumoni , mirvilestei ran tisaen onami ka mirkul anatin entei eni . ”
40021033	Evus , Iesu ra usil tatavolien tamun min keil vit , “ En avong tai , horetan tai luh neiai osen . Kei mumon vieh ka rahiti , ka kil avul tai koa vi out koa avita lin heiai ien keke vasakin site vastal rani . Evus , muti avet tai vina nesa talekokoeien . Navong mumoni evus , kei maen meatin sav keil umai alei kati ka keil avat kati keke isan hati heiai keil mini navong men . Evus , kei va en ualien tai .
40021034	Avong houlu mai muli , heiai men . Sakini , horetan enek sila slev keil onen uva keke avahis koakeil alei kat neiai osen avasan hati heiai mini .
40021035	“ Ka navong arokol neiai , meatin keil koa alei kati avuli kat slev keil onen : tai amu puruni , tamun amu vini , ka koa etel en keil , akove .
40021036	Evus , horetan enek sila slev sav keil koa avi houlu mok mulin koa sila mulamu . Ka meatin keil koa alei kat neiai enek amumoni vati tas min keil .
40021037	Katau en keil vasi , horetan sila natnali va ven keil veni kei viteni min kei sasen vit , “ Keil ihouhou ven natkuli . '
40021038	“ Ka navong koakeil alei kat neiai ales natnali , aviteni min keil eris avit , ' ! Ei , natin horetan kati keisom koa hekur neiai koanek navong tata onen hemat ! ! Almai , rovou vini ! ! Hesakini , tounah keil onen hemai hehi orer esuk ! '
40021039	Sakini keil uva avuli kati , alisi va hae ran neiai enek , ka amu vini . ”
40021040	Evus , Iesu vis hetetamen onen Siu keil koa araengon tatavolien enek vit , “ ? Ka mukave ? ? Navong horetan ten neiai enek hemai ris , houmon sa min meatin keil enek ? ”
40021041	Ka keil avit kesi avit , “ Kei hesa kes matien koa tisaso min meatin tatisaso keil enek . Evus , hemaen neiai onen heha min meatin sav keil koa isani mini hati heiai koa men en avong mal teni . ”
40021042	Evus , Iesu viteni min keil vit , “ ? Mukave , kami mirvulitei Tus Votut ? Veni kei viteni vit , ' Pos koa meatin keil toumien alei seseini , kei varei mai vi more vatiseng kati ten eim mulin pos sav keil . Koanik , Iahova mumoni , ka rolesi tahos imok ! ' (Sam 118:22-23)
40021043	“ Sakini , naviteni min kami , tahosien ten hiasuvien onen Ahi koa mimul mikuri , Ahi helah lati ran kami Siu keil , ka hesani suk min meatin keil ten kantri sav koa akilea along kat ren ka ason heite en moulien one .
40021044	Koakeil asesein vatiseng enek , imot eni ka sie hemavulvul varei . Ka munak vatiseng enek hemot heta kat keil , ave hemakoako . ”
40021045	Navong asuv keil onen pris keil ka Farasi keil along tatavolien keil onen Iesu , akilea keke mul selus usil keil .
40021046	Sakini keil alekat sise avahuli kati , ka ametaun marmari vangi meatin keil veni keil amundemi keke Iesu vi provet tai .
40022001	Navong Iesu ro veah en teahu ten Eim Votut , mules ra usil tatavolien keil min meatin keil vit ,
40022002	“ Hiasuvien onen Ahi suval asuv houlu tai koa sak mesen mari anien tai ven tetaliheien onen natnali .
40022003	Kei sila eisisil keil onen keke avahise koakeil asuv houlu enek silasil en keil tuai keke avamai en anien . Ka meatin keil enek erovattei avamai .
40022004	“ Sakini , asuv houlu enek sila eisisil sav keil onen ka viteni min keil vit , ' Miheha mihehit meseni min koakeil nasilasil en keil mihehit : “ Milesi , inau nasak mesen anien houlu tuai : amuas buluk keil osak ka titan buluk keil emun koa navengan revi keil ven anien ten kosa . Anatin , tounah vasi ten anien ten tetaliheien mas tuai . Sakini almai . ” '
40022005	“ Ka meatin keil enek erovattei availea ren ka uva suk en umen one . Tai va en ah sen , ka tamun va voum en stoa onen .
40022006	Ka meatin sav keil avuli kat eisisil keil onen , apurun keil ka amu vini keil .
40022007	Ka navong asuv houlu enek longe , tin katiat vis katiat . Sakini sila meatin tavaeen keil onen ka amu rasilin koakeil amu vini eisisil keil onen ka amunit lin taon one .
40022008	“ Evus , asuv houlu enek viteni min eisisil sav keil onen vit , ' Anien ten tetaliheien mas tuai , ka koakeil nasilasil en keil tuai , moulien one rovinvintei keke avamai avani .
40022009	Sakini , miheha en sise keil ten taon ka mihesilasil en meatin keil vasi koa mihehotini keke imai ian anien ten tetaliheien koanik . '
40022010	Sakini uva en sise keil ka avise ruain meatin vasi keil koa avotini , koakeil atahos ka koakeil atisa . Ka eim taanianien ten tetahileien vilelau revi en meatin keil .
40022011	“ Koakeil asilasil va ven keil , umai amusin en more eisin keil tetaliheien . Ka navong asuv houlu mai neim vales koakeil umai , lesi keke meatin tai romusin entei eisin ten tetalihien .
40022012	Sakini asuv houlu mai veni ka visi vit , ' ! Ei tuak ! ? Keik kumai neim ekok mukave keke kormusin entei eisin ten tetaliheien ? ' Ka meatin enek ro raeng , reingeingen asa vahiteni .
40022013	“ Evus , asuv houlu viles ka meng kat meatin toumien keil onen vit , ' Mihepar kat hen ka alen , ka mihelisi heha hae en mankoli . En out enek , meatin keil il is ka il ihal lohe ven mahien one . ' ”
40022014	Ka Iesu selus ekor en tatavolien enek vit , “ Anatin , Ahi silasil en meatin houlu avamai veni , ka vahis enges , rie lat keil avato vesesal veni . ”
40022015	Navong Farasi keil along tatavolien keil koa Iesu viteni va kat keil , uva ka arun lekat sise keke avakaluvati en selusien onen .
40022016	Sakini asila tei en meatin one ral min Siu tateisav keil koa asi keil ven losilkatien onen asuv houlu Herod Antipas . Keil umai ven Iesu ka aviteni mini avit , “ Tiser , mekilea keke keik kovi vati meatin koa meatin sav keil akilea avaling desien one val enuk . Ka mekilea emun keke komul kovihisein meatin keil en sise koa Ahi envat meatin keil avousili musil anatinien onen . Keik kormundemtei vahi houlu usil hetetamenien onen meatin keil , ka kormaentei rendemien onen meatin keil enges analehtei rendemien onom .
40022017	Mukonek , kisani min komai rendemien onom en usite koanik . ? Hemal enges keke ir , Siu keil , rehehul takis heha min asuv houlu ten out Rom , vuo romaltei ? ”
40022018	Ka Iesu lei kilea rendemien tatisa one ka vit kesi min keil vit , “ ! Kami mitahos imok en hilivemi enges ! ? ? Vensa misak visi keke mivakaluvat inau ? ?
40022019	Altie minau mane koa amul avul takis eni . ” Navong asani mini
40022020	vis keil vit , “ ? Nan isei ke ? ? Isen sei mul en mane enek ? ”
40022021	Keil avit kesi avit , “ Koanek onen asuv houlu ten out Rom . ” Sakini Iesu viteni min keil vit , “ Sakini , mal keke mihesani min asuv houlu ten out Rom asa koa vi onen , ka mihesani suk min Ahi asa koa vi onen . ”
40022022	Ka navong keil alonge , keil amuti manin en selusien onen Iesu . Evus , alokoveini uva .
40022023	En avong enesek , Satusi keil , koa avit meatin sakras vamoul eris ran matien , umai ven Iesu ka avisi avit ,
40022024	“ Tiser , Mosis mutisi keke munak meatin tai mat ran ahin onen ka titiaealu tovuol , tunali suk hetetalihe hetal vatina onen . Hesakini , navong luhekur ehon , ilesi hesuval natin meatin koa mat .
40022025	Mulamu , time oulu (7) aro ekok ral min komai . Koa moeite retalihe , ka navong mat , titan tovuol . Sakini kei lokovein vatina vatetalihe vatal min tunali .
40022026	Tounah kistal vatte tas en tunali koa katau . Ka en koa etel en keil emun , vatte tas va vio . . . sakien enek kistal en koa tasikor en time keil enek .
40022027	Ka katau en keil vasi , ahin enek emun mat esuk .
40022028	? Sakini , navong meatin vasi keil imoul eris ran matien , isei en time oulu (7) enek hekur ahin enek hehi onen veni keil vasi aretalihe ral mini ? ”
40022029	Iesu vit kesi min keil vit , “ Kami mimul milei ras sise onami veni mirkilea revitei Tus Votut onen Ahi vuo keihoen onen .
40022030	Ven en avong koa meatin keil imoul eris ran matien , isuval angelo keil en out nesa , tetaliheien hetovuol .
40022031	? Ka vensa mirkul anatin entei keke meatin keil imoul eris ran matien ? ? Mirvulitei asa koa Ahi viteni min kami ? Veni kei vit ,
40022032	' Inau navi Ahi onen Ebraham , Ahi onen Aesak , ka Ahi onen Siekob . ' (Eks 3:6) ? Milonge ? Kei vi Ahi onen koakeil amoul , rovitei onen koakeil umat . ”
40022033	Ka navong marmari vangi meatin keil alonge , keil amuti manin en hihiseien onen .
40022034	Navong Farasi keil alonge keke Iesu sakin Satusi keil , ahang one mat , keil alah ruai ka uva ven Iesu .
40022035	Tai en keil koa vi tiser ten mengkatien onen Mosis , mai ka vit vakaluvat Iesu en selusien onen .
40022036	Sakini visi vit , “ ? Tiser , mengkatien koa kave varei keke houlu mok en keil vasi ? ”
40022037	Ka Iesu vit kesi mini vit , “ ' Emihehat Iahova koa vi Ahi onami en tinomi , en moulien vasi keil onami , ka en rendemien vasi keil onami . ' (Dut 6:5)
40022038	Mengkatien koanik vi houlu mok ka mulin keil vasi .
40022039	Ka tamun suvali koa elu en keil mul vit , ' Envatien onom hel en meatin sav keil hesuval koa keik emvat keik eris . ' (Lev 19:18)
40022040	Tounah vasi koa mul en Mengkatien onen Mosis ka hihiseien keil onen provet keil mul tuai en mengkatien keilu ekek . ”
40022041	Ka navong Farasi keil aro vituai ral mini , Iesu vis keil vit ,
40022042	“ ? Kami mimundem sa usil Kristo onen Ahi ? ? Kei hekistal en vatiamal onen sei ? ” Keil avit kesi avit , “ Hekistal en vatiamal onen asuv houlu Deved telamu . ”
40022043	Iesu viteni min keil vit , “ ? Munak koanek anatin , vensa varei Ninin onen Ahi san rendemien min Deved keke vahise Kristo enek en ' Asuv ' ? Veni viteni vit ,
40022044	' Iahova viteni min Asuv onak vit , “ Kitondan ekok en usivek matu , hetokol avong niling koakeil avi vativieh ral minuk iha en hem . ” ' (Sam 110:1)
40022045	“ Asuv houlu Deved varei vise Kristo en ' Asuv onen ' . ? Ka veni tata tai sakras vahise natnali en ' asuv ' , Kristo heka en vatiamal onen Deved hemukave ? ”
40022046	Ka meatin keil asakras avahit kesi . Ka en avong enek muli va , meatin keil ametauni keke avahisi en etai mun tounah .
40023001	Navong Iesu mul veah en teahu ten Eim Votut , selus min marmari vangi meatin keil ka min onen keil vit ,
40023002	“ Tiser keil ten Mengkatien ka Farasi keil amul akur vulin Mosis keke avit kilea mengkatien keil onen Ahi min meatin keil .
40023003	Sakini , kami mihelong kat keil ka mihousil tounah vasi koa keil aviteni mivoumoni . Ka minalisungeintei sakien keil one , veni keil armusiltei asa koa amul avihisein meatin sav keil eni .
40023004	Keil aling kat mengkatien tameas houlu en eisilin meatin keil . Ka keil , erovattei avasan he avakataun keil avahusi .
40023005	“ Koakeil enek , tounah vasi amumoni , amumonis avaleh meten meatin sav keil eni keke avahouhou en keil . Munak meatin sav keil apar kat titi bokis en hen koa selusien onen Ahi mul ien , koakeil enek amumon one memariso mok . Munak meatin sav keil amumon kele eisin ome taveah , koakeil enek amumon ome tetaveah ramat .
40023006	En mari anien keil ka en eim tahihiseien emun , keil alekan out tatondanien keil tetahos koa asak koe ven hetetamen keil .
40023007	En out tahul tounah ien , evati mok navong meatin keil aviten ' more ' min keil ral min houhouen ka avise keil en ' hetetamen ' .
40023008	“ Ka kami , anahisetei kami en ' hetetamen ' veni hetamen onami tas , ka kami vasi mivi time keil .
40023009	Ka minahisetei meatin etai en out netan en ' tata ' veni Tata onami tas , kei enges koa ro en out nesa .
40023010	Ka tamun , anahisetei kami en ' tiser ' veni tiser onami tas , kei vi Kristo .
40023011	Kei koa mul kataun kami sav suval vi eiloheh onami , kei hemai hehi houlu mok en kami .
40023012	Veni koakeil aling rendemien one vina nesa , Ahi heling keil iha netan , ka koakeil aling rendemien one vita netan , Ahi hehati lat ise .
40023013	“ ! Hetisa mok min kami tiser keil ten mengkatien ka Farasi keil koa mimusil kat Ahi en hilivemi enges ! Ahi hesan mahien min kami veni miring koe sise onen meatin keil anahatei vesesal ven hiasuvien onen Ahi . Anatin , avaseini evati avoumon Ahi vahi asuv houlu one , kami emirovatei , ka miring koe meatin sav keil anoumontei .
40023014	
40023015	“ ! Hetisa mok min kami tiser keil ten mengkatien ka Farasis keil koa mimusil kat Ahi en hilivemi enges ! Ahi hesan mahien min kami veni mika koteh atas ka atan keke mivahotin meatin tai ka mivahiles rendemien onen vousil kat kami . Ka navong kei viles musil kat hihiseien keil onami , kami mimumoni mai tisa revi mok mulin kami keke mal revi kei mun hekur mahien en ahang koa sakras vavus suval onami .
40023016	“ ! Hetisa mok min kami koa misak visi keke mivalamun meatin keil , avaseini mivi metovar keil ! Mahien koa mihekuri hemariso mok veni mimul mivisein meatin keil mivit , ' Munak meatin mumon hatkatien onen en isen Eim Votut , hatkatien onen vi heisav enges . Ka munak mumon hatkatien onen en isen gol koa mul en Eim Votut , kei hehatimal hekeih en hatkatien onen . '
40023017	! Kami metovar keil , mivi vau ! ? Koa kave houlu mok , gol ten Eim Votut vuo Eim Votut varei koa mul sakin gol enek vi votut ?
40023018	Ka kami mivisein meatin keil emun mivit , ' Munak meatin mumon hatkatien onen en isen ahor ten sanien , hatkatien onen vi heisav enges . Ka munak mumon hatkatien onen en isen sanien koa alingi ien , kei hehatimal hekeih en hatkatien onen . '
40023019	! O kami koa metomi var ! ? Koa kave houlu mok , sanien vuo ahor ten sanien koa mul sakin sanien enek mai vi votut ?
40023020	Sakini , meatin koa mumon hatkatien onen en isen ahor ten sanien mul mumoni mun en isen tounah vasi koa mul ien .
40023021	Ka meatin koa mumon hatkatien onen en isen Eim Votut , kei mul mumoni en isen Ahi koa ro ien .
40023022	Ka meatin koa mumon hatkatien onen en isen out nesa , kei mumoni en isen vulin ten keihoen onen Ahi ka en isen kati onen kei koa mul ien .
40023023	“ ! Hetisa mok min kami tiser keil ten mengkatien ka Farasi keil koa mimusil kat Ahi en hilivemi enges ! Ahi hesan mahien min kami veni milong kat titi mengkatien keil suval sakien koa misan taet ten titi ouai keil takukien min Ahi . Ka mengkatien keil koa houlu mok , suval mengkatien keil keke mivatie sakien ten maluen , enmahisien ka demkatien , kami mirlong kattei . Hetahos imok munak mihelong kat mengkatien koa houlu mok hetal min koakeil avi havivi mok emun .
40023024	! Avaseini mivi metovar , misak visi mivalamun meatin sav keil ! Kami misev revi en oai mami keke mivarmuntei titi neno tai koa romutotei , ka mimea mirem vasi mari kamel tai koa tisa mok .
40023025	“ ! Hetisa mok min kami tiser keil ten mengkatien ka Farasi keil koa mimusil kat Ahi en hilivemi enges ! Mahien onami hemariso mok veni moulien onami suval veioai ka velet onami koa mikas motein revi out hae enges . Ka uaen ka anien koa mul en keilu , mikuri en sakien ten keihoen ka metenan .
40023026	! Kami mivi metovar varei ! Helamu , mihekas motein neim en tounah keil en moulien onami . Hemukonek , out hae emun hetolas .
40023027	“ ! Hetisa mok min kami tiser keil ten mengkatien ka Farasi keil koa mimusil kat Ahi en hilivemi enges ! Kami misuval tehitan keil koa amum revi ka akasi en oai taoh . Out hae , alesi tahos , ka out neim vilelau en sin meatin ka tounah sav keil koa tisa vis tisa mok .
40023028	En vati sakien enek , mimal revi en hilivemi enges , ka en tinomi neim , mivilelau en liluvosien ka tisaen .
40023029	“ ! Hetisa mok min kami tiser keil ten mengkatien ka Farasi keil koa mimusil kat Ahi en hilivemi enges ! Mahien onami hemariso mok veni mimum revi tehitan keil onen provet keil ka mimosan en tehitan onen koakeil amal .
40023030	Ka mimul miviteni mivit , ' Munak komai mevato en avong onen avu onomai keil telamu , komai mevarlah ruaitei vatal min keil navong amu vini provet keil . '
40023031	Ekek , ral min selusien kati onami , miviteni anatin keke mivi vatiamal kati onen koakeil amu vini provet keil .
40023032	Ka en avong keil onami , mihoum vasin asa koa avu onami keil telamu amum rohtoh eni .
40023033	“ ! Kami mivi tetal tisa keil ! ! Anatin , kami mivi vangi tetal tisa keil koa mimul mirili vini meatin keil en ongomi ! ? ? Mihelohosai ran mahien ten ahang koa sakras vavus hemukave ? ? ! Mihesakras !
40023034	Sakini nasila provet keil , koakeil akileile , ka tiser keil iha ven kami keke isel kat kami mivahiles ran tisaen onami . Ka kami , keil koan , mihouas keil imat ka koan , miheti kat keil en aiveave . Ka keil koan emun , mihetah keil en viau takan en eim tahihiseien keil onami . Mihelikat keil keke mihehuli kat keil en taon keil onami ka en taon tateisav keil emun .
40023035	Hesakini , mahien ven matien onen meatin vasi keil koa amal en meten Ahi hel en hemi . Anatin , matien onen Ebel koa mal koa avu onami amu rohtoh eni rokol matien onen Sakaraea , natin Berekae , koa avu onami akov vini luhu en Eim Votut ka ahor ten sanien teni , matien vasi one heha kat kami .
40023036	Anatin eli naviteni min kami , Ahi hesan mahien ven matien keil vasi enek heha kat kami ten kosa .
40023037	“ ! O meatin keil ten out Serusalem ! Kami , mimu vini provet keil ka mikov vini eiloheh keil koa Ahi sila keil umai ven kami . Avong houlu , ekvati mok mahise ruain kami ka mating koe kami vasuval toahin tai mul vise ruain titan keil ka ring koe keil en apouen . Ka kami emirovattei .
40023038	! Sakini mihelesi ! Ahi herting koetei mun kami vuo taon onami , hesakini hemai hehi out volvol .
40023039	Ka naviteni min kami , kosa heha , miherlestei mun inau hetokol avong koa kami mihehiteni mihehit , ' ! Tokolkatien mul en kei koa mai en isen Iahova ! ' ” (Sam 118:26)
40024001	Navong Iesu ka onen keil amul alokovein teahu ten Eim Votut , meatin keil onen umai veni ka arie lat more eim keil ten Eim Votut mini .
40024002	Sakini Iesu viteni min keil vit , “ ? Miles tounah vasi keil ekek ? Anatin eli naviteni min kami , avong tai hemai koa ahat keil enek irkapiltei mun , meatin keil imai u rasilin keil vasi . ”
40024003	Evus , Iesu vina en Hou Nei Olip ka ral min meatin keil onen . Ka navong mul rondan , keil umai veni , keil enges , ka avisi avit , “ ? Hiteni min komai , tounah keil ekek usil Eim Votut hekur out nengeis ? ? Ka asa varei hetie lati keke komul kumai ka tounah keil ten out netan hevus ? ”
40024004	Iesu vit kesi min keil vit , “ Mihelei kat revi kami ka minamaentei meatin sav tai nasak luvos kami .
40024005	Veni meatin houlu imai en isok ka ihiteni ihit , ' ! Inau navi Kristo ! ' Sakini iluvos meatin keil houlu .
40024006	Mihelonge keke vaeen keil mul mai vesesal ka mihekur longlongien usil rea keil en out soutin . Ka kami minati manintei eni . Tounah keil enek hemai somok hekistal , ka keite ten out netan hermaitei veah .
40024007	Out tai uas out sav ka kantri keil uris kantri sav keil . En out houlu en out netan amai heat meatin keil ka alu helu .
40024008	Ka avaseini keke tounah keil enek hemai hetisa mulamu en avong hiasuvien onen Ahi hemai hekistal , hesuval mahien koa ahin long rohtoh eni navong hekur tivava .
40024009	“ Hevus , ihuli kat kami ka isa lat kami miheha keke avasan mahien ka u vini kami . Meatin keil ten kantri vasi keil , tine heat kami veni mimusil inau .
40024010	En avong enek , meatin houlu ihiles eisile ran demkatien one ka isa lat time keil one min vativeah keil ka tine heat vatiamal kati one .
40024011	Ka provet taliluvosien keil houlu ikistal ka iluvos meatin keil houlu .
40024012	Ka veni sakien tatisa hemai hehi houlu mok , envatien onen meatin houlu hetovuol en meatin sav keil .
40024013	Ka koakeil ilomal hekeih en demkatien one hetokol keite ten tounah vasi enek , Ahi houtut keil .
40024014	Ka navong more longlongien koanik usil hiasuvien onen Ahi heka vasi out netan keke akilea eni , en avong enek varei , keite ten tounah vasi hemai .
40024015	Kami miheles selusien onen Ahi koa ka en provet Daniel hemai hehi anatin koa vit , ' Iling tounah tai koa tisaso hel en Eim Votut ka hesakini hermutotei mun en meten Ahi . ' (Dan 11:31) ( Kami koa mivuli selusien ekek , miheilea aneite teni . )
40024016	Ka navong milesi , koakeil amul en out Sudea ikalah ilohosai iha en vatihou keil ka ito suai .
40024017	Munak meatin etai mul museh hae , avong hervinvintei mun vaha ris neim vakur etai tounah onen .
40024018	Ka munak meatin tai mul mum en ah sen , hervatei mun teim vakur etai eisin omon .
40024019	En avong keil enek , hetisa vareis min ahin keil koa ameas vuo koakeil arounat en tivava keil .
40024020	Mihehis min Ahi keke avong koa mihelohosai eni hervitei en avong koa ean hetisa vuo en Sabat ,
40024021	veni mahien en avong tatisa enek heloh lin avong vasi keil ten out netan : en avong Ahi mumon out netan rokol kosa . Ka vati avong enek hetovuol emun en avong keil koa hemai veah .
40024022	Ka Ahi rei avong keil tatisa enek mai tamureis veni mundem usil koakeil rie lat keil avi onen . Veni munak hermumontei , meatin hetovuol emun hemoul .
40024023	Ka en avong enek , ihiteni ihit , ' ! Alesi mau ! ! Kristo koa Ahi rie lati keiek ! ' Vuo ihit , ' ! Alesi , mul kei va ! ' Ka kami minakultei anatin en selusien keil enek .
40024024	Veni kristo taliluvosien keil ka provet talilusosien keil emun imai . Ka navong imai , umon merikel keil ka marmari tounah keil vasakin meatin keil iti manin eni . Keil umoni keke avaluvos meatin houlu avousil keil . Ka isak visi keke ileh koakeil emun Ahi rie lat keil avi onen , ka isakras .
40024025	Sakini mihelong revi selusien onak veni naviteni tuai min kami tounah keil koa hemai hekistal .
40024026	“ Sakini , munak meatin etai hehiteni min kami hehit , ' Kristo va ko en out volvol , ' minahatei en out ekok . ! Vuo ! Munak keil ihiteni ihit , ' Kristo keie , kei ros neim en out enek , ' minakul anatin entei .
40024027	Veni en avong koa inau , Natin Meatin , nimai ris eni , meatin keil vasi ilei kilea eni hesuval navong ales ahil vil ka ritin ka vasi out en usite tai en out ist rokol usite sav emun en out wes .
40024028	Suval koa meatin keil alei kilea out koa tounah tai mat mul ien navong ales vangi angolu keil , navong Natin Meatin hemai ris , meatin keil ilei kilea eni .
40024029	“ Ka en hati avong enek koa avong tatisa keil enek hevus , ' Meteai hemai hemalikelik ka avati hertitintei . (Aes 13:10) Hitu keil imerang ran teilang , ka tounah sav keil emun amul nesa , Ahi hesakulul en keil . ' (Aes 34:4)
40024030	“ Anatin , en avong koanek varei , tounah hekistal en teilang vatie lati keke inau , Natin Meatin , namul numai , ka meatin vasi ten out netan uai avong ilesi . Keil iles , ' Natin Meatin hel hemita en mahmah keil ten out nesa ' (Dan 7:13) hetal min keihoen ka mari muohien onen .
40024031	Kei houh mari amaru tai keke vasila angelo keil onen . Ka keil iha en out vasi netan , usite tai hetokol usite sav , keke avalah ruain meatin keil koa Ahi rie lat keil avi onen .
40024032	“ Kami mihekur hihiseien koa ten vati fik . Navong angoite so lati ka mul son oute hau keil , mikilea keke avong ten romrom mul mai vesesal .
40024033	En vati sakien enek , navong miles tounah vasi keil enek amul akur out , miheilea keke amairisien onak , Natin Meatin , mul mai vesesal . Anatin , mul tuai en voiteh .
40024034	Anatin eli naviteni min kami , tounah vasi keil enek hekur out en avong koa meatin keil ten kosa amul amoul veah .
40024035	Out netan ka teilang emun luhevupuol , ka selusien onak sakras vavuol . ”
40024036	Ka Iesu vit , “ Meatin tovuol vailea avong kati koa inau , Natin Meatin , nimai ris eni . Anatin , angelo keil en out nesa ka inau , Natin Ahi , emun merkileatei eni . Ahi Tamer enges kilea avong kati teni .
40024037	Amairisien onak , Natin Meatin , hesuval asa koa kur out en avong onen Noah mulamu .
40024038	Veni en avong keil enek mulamu en mari oai , meatin keil amul akanian ka amunmun , meahos keil ka ahin keil amul aretalihe va rokol avong varei Noah va neim en mari sip onen .
40024039	Keil areingeingeni varei en asa koa hemai hekur out rokol avong varei koa mari oai mai ka mutaves vasin keil uva umatmat . En vati sakien enek , meatin keil iti manin en amairisien onak , Natin Meatin .
40024040	En avong enek , munak meatin elu lumum en ah tas ; tai en keilu Ahi hekuri hehina heto hetal mini , ka tamun helokoveini hetos .
40024041	Anatin , munak luahin lumul lusak mesen anien , tai en keilu Ahi hekuri hehina heto hetal mini , ka tamun helokoveini hetos .
40024042	“ Sakini , mihelei kat revi kami , veni mireingeingen avong sa koa Asuv onami hemai ris eni .
40024043	Ka miheilea keke munak meatin koa eim vi onen kilea en avong kati koa tarhena hemai ien , kilea vatos vale kokoe revi ven eim omon keke tarhena enek hervatei neim .
40024044	Sakini , mihesak mesen kami , veni en vati sakien enek , inau , Natin Meatin , nimai ris suval tarhena tai en avong koa mirkileatei eni .
40024045	“ ? Isei vi meatin toumien koa vi meteisau ka mul long kat ren asuv onen ? Kei vi koan asuv onen lingi vi houlu en meatin toumien teisav keil en teim keke vasan anien ae en avong mal teni .
40024046	Tokolkatien hel en meatin toumien koa asuv onen hehotini keke mum revi umen vasi keil onen navong mai ris teim .
40024047	Anatin eli naviteni min kami , asuv koanek hehati lat meatin toumien enek keke valei kat vasin tounah sav keil onen emun .
40024048	“ Ka munak meatin toumien enek , vatin tisa ka mul viteni min kei sasen vit , ' Asuv onak mul roun vareis . '
40024049	Sakini mul mu purun meatin toumien teisav keil ka mul kanian ka mul munmun ral min koakeil avi uti munmunien .
40024050	Ka asuv onen hemai ris en avong tai koa meatin toumien enek hermundemtei hehit hemai eni .
40024051	Ka navong asuv onen hemai , hou puruni ka helisi heha en out ten mahien hetal min koakeil amusil Ahi en hilive enges , en out koa il is ka il ihal lohe ven mahien one . ”
40025001	Navong Iesu mul selus ral min meatin keil onen usil hemukave il isak mesen keil ven amairisien onen , ra usil tatavolien enek min keil vit , “ En avong enek , hiasuvien onen Ahi hemai hesuval avong koa atouli hau halualim (10) uva keke avales tetaliheien tai . Navong out mul vavong , akur laet one ka uva avahisu min meatin koa vatetalihe keke avousili avaha en out tatetaliheien .
40025002	Elim en keil vate tovuol , ka elim vate mul .
40025003	Koakeil vate tovuol akur laet one ka arkur etai mun oel vatal min keil .
40025004	Ka koakeil vate mul akur retai en vei oel tamun ral min laet one .
40025005	Meatin tatetaliheien roun en amaien onen , ka atouli hau keil enek amul arae ka amatil .
40025006	“ Ka en metavinavong , along meatin keil avisohiso avit , ' ! Mul mai ! ! Meatin tatetaliheien mul mai ! ! Almai alhisu mini rovousili ! '
40025007	“ Navong atouli hau keil enek alonge , amule amea ka amum revi laet keil one .
40025008	Ka koakeil vate tovuol aviteni min koakeil vate mul avit , ' Alsan tei oel onami vamai , veni laet onomai mul mat ke . '
40025009	“ Ka koakeil vate mul avit kesi min keil avit , ' Vuo li , veni oel onomai rovinvintei ven laet onami ka laet onomai emun . Mihehas en sitoa teni ka mihehul tei hehi onami . '
40025010	“ Ka navong ahin keil enek uva avahul tei oel , meatin tatetaliheien mai kistal . Ka atouli keil koa asak mese revi , amusili ka uva neim ral mini en mari anien ten tetaliheien . Evus , meatin keil akoteh en voiteh .
40025011	“ Ka katau , navong atouli sav keil umai akistal , umai en eim enek ka avisohiso avit , ' ! Asuv , Asuv ! ! Sehen voiteh ven komai li ! '
40025012	“ Ka meatin tatetaliheien vit kesi min keil vit , ' Anatin eli naviteni min kami , narkileatei kami varei . ' ”
40025013	Ka Iesu selus ekor en tatavolien enek vit , “ En sakien enek , kami mihelei kat revi kami , veni mireingeingen avong kati ten amairisien onak . ”
40025014	Iesu ra usil tatavolien tamun min meatin keil onen vit , “ En avong enek , amaien ten hiasuvien onen Ahi hesuval hetetamen tai koa sak mesen tounah keil onen keke vaha en out soutin . Sakini , vise ruain eiloheh etel (3) onen ka ling keitel telvalei kat tounah keil onen .
40025015	Kei ling retai en tounah keil onen en heatel musil meteisauen one . Min tai , hetetamen enek ling gol mane taosen elim (5,000) en hen . Min tamun , ling gol mane taosen elu (2,000) en hen . Ka min tamun koa teisav , ling gol mane taosen tas (1,000) en hen . Evus , hetetamen enek va suk .
40025016	Navong va , hatte tas , kei koa kur gol mane taosen elim (5,000) eva ka mum susur en mane enek va vio . . . kur ris taosen elim (5,000) emun ral mini .
40025017	Ka en vati sise enek , meatin koa kur gol mane taosen elu (2,000) , kei mun mum susur en mane enek ka kur ris taosen elu (2,000) mun .
40025018	Ka meatin koa kur gol mane taosen tas (1,000) , kei va , kil avul tai , ka rahin suain mane onen asuv onen .
40025019	“ Avong houlu muli va , ka asuv oneatel mai ris ka vise keitel keke valong revi asa telmumoni en mane koa lingi en heatel .
40025020	Eisisil onen koa kur gol mane taosen elim (5,000) mai veni ral min taosen elim emun ka vit , ' Asuv , keik koling gol mane taosen elim (5,000) en hek . Ka kilesi , namum susur eni ka navotin taosen elim (5,000) emun ka naling kati ral mini . '
40025021	“ Navong asuv onen lesi , viteni mini vit , ' ! Tahos imok ! Keik kovi eiloheh koa tahos koa nakilea nindesinuk . Ka veni kolei kat revi tounah keil havivis koa nalingi en hem , nisakinuk kilei kat tounah keil houlu onak . Kimai ka kiles tahosien hetal min asuv onom . '
40025022	“ Evus , eiloheh onen koa kur gol mane taosen elu (2,000) mai veni ka vit , ' Asuv , keik koling gol mane taosen elu (2,000) en hek . Ka kilesi , namum susur eni ka navotin taosen elu (2,000) emun ka naling kati ral mini . '
40025023	“ Navong asuv onen lesi , viteni mini vit , ' ! Tahos imok ! Keik kovi eiloheh tai koa tahos koa nakilea nindesinuk . Ka veni kolei kat revi tounah keil havivis koa nalingi en hem , nisakinuk kilei kat tounah keil houlu onak . Kimai ka kiles tahosien hetal min asuv onom . '
40025024	“ Evus , eiloheh onen koa kur gol mane taosen tas (1,000) mai veni ka vit , ' Asuv , nakilea keke kovi meatin takeih tai koa mul kur heiai en vatiai keil koa keik korluhtei , ka komul kolah anien koa meatin sav keil aluhi en ah keil osom .
40025025	Sakini nametaunuk ka nuva narahin suain mane onom en avul tai . Kilesi ke , mane keil vasi onom keiek . '
40025026	“ Navong asuv onen lesi , viteni mini vit , ' ! Keik kovi taripeng vareis ka eiloheh tai koa tisaso . Keik kokilea keke navi meatin takeih tai koa namul nakur heiai en vatiai keil koa narluhtei , ka namul nalah anien koa meatin sav keil aluhi en ah keil osak .
40025027	Mukonek , tahos imok munak kovaling mane onak enges en bangk tai keke navong numai ris nakilea makur ris mane onak vatal titan . '
40025028	“ Evus , hetetamen enek viles ka les eiloheh sav onen ka viteni mini vit , ' Kulat gol mane ran hen eiloheh enek ka kilingi en hen koa kur kat gol mane taosen halualim (10,000) tuai .
40025029	Veni koakeil amum ral min tounah koa mul en he , isan tamun mini keke vasakin tounah keil koa mul en he hehi houlu mok . Ka koakeil armumtei vatal min asa koa mul en he tuai , avaseini tounah keil havivis , ikulati ran he .
40025030	Ka eiloheh tatisa ekek , kilisi heha hae en out koa mankoli heto hetal min koakeil il is ka il ihal lohe ven mahien one . ' ”
40025031	Iesu mules selus min meatin keil onen vit , “ Navong inau , Natin Meatin , nimai ris eni , nimai en mari muohien ka hetal min angelo vasi keil . Hevus , nitondan en vulin ten keihoen onak hetal min hetetamenien keke nilei revi usite onen meatin keil .
40025032	En avong enek , meatin vasi keil ten kantri vasi keil iso ruai out hetas . Keil ilomal en metok , ka nititi vas keil iha en vangite helu . Numoni hesuval meatin koa lei kat sipsip keil mul riti vas nani keil vaha ran sipsip keil osen .
40025033	Sipsip keil , ling seheni en usite matu ka nani keil , en usite meil . En sakien enek , inau mun niling meatin keil amal en usivek matu , ka koakeil akalkali , nilingi en usivek meil .
40025034	“ Hevus , inau koa narondan en vulin ten keihoen enek , nihiteni min koakeil amul en usivek matu nihit , ' Kami koa tokolkatien onen Tata onak mul en kami , almai ! Almai ka mihekur asa koa kei sak meseni ven kami navong mumon out netan .
40025035	Veni navong amai kat nau , misan anien minau nakani ; navong maroro kat nau , misan oai minau namuni ; ka navong navi heou , mikur revi nau en teim onami .
40025036	Anatin , navong eisin omak tovuol , mimusin enau ; navong namesai , milei kat revi nau ; ka navong namul en eim takeih , kami misau enau . '
40025037	“ Evus , meatin keil amal ihit kesi minau ihit , “ ? Asuv , avong sa varei melesuk amai katuk ka mesan anien kokani ; vuo maroro katuk ka mesan oai minuk komuni ?
40025038	? Avong sa melesuk kovi heou ka mekur revi keik en teim somai , vuo eisin omom tovuol ka memusin enuk ?
40025039	? Ka avong sa varei melesuk komesai vuo komul en eim takeih ka mesau enuk ? '
40025040	“ Ka en vuluk ten keihoen nihiteni min keil nihit , ' Anatin eli naviteni min kami , tounah vasi koa mimumoni min meatin tai koa musil kat nau , avaseini kei vi meatin kuren enges , en metok koanek suval koa kami mimumoni minau varei . '
40025041	“ Hevus , nihiteni min koakeil amul en usivek meil nihit , ' ! Kami koa Ahi sesendan kami , miheha ranau ! ! Miheha en ahang koa sakras vavus , koa Ahi sak meseni tuai ven Temat ka angelo keil onen !
40025042	Veni navong amai kat nau , mirsantei anien minau maani ; navong maroro kat nau , mirsantei oai minau mamuni ;
40025043	ka navong navi heou , mirkur revitei nau en teim onami . Ka navong eisin omak tovuol , mirmusinentei nau ; navong namesai , mirlei kat revitei nau ; ka navong namul en eim takeih , kami mirsau entei nau . '
40025044	“ Hevus keil ihis nau ihit , ' ? Asuv , avong sa varei melesuk amai vuo maroro katuk , vuo kovi heou , vuo eisin omom tovuol , vuo komesai , vuo komul en eim takeih ka merkatauntei keik ? '
40025045	“ Ka inau nihit kesi min keil nihit , ' Anatin eli naviteni min kami , tounah vasi koa mirmumontei min meatin tai koa musil kat nau , avaseini kei vi meatin kuren enges , en metok koanek suval koa mirmumontei minau . '
40025046	“ Ka koakeil akalkali , inau nisa lat keil iha en out koa mahien one sakras vavus . Ka koakeil amal iha ikur moulien ten lisenges . ”
40026001	Navong Iesu selus min meatin keil onen usil tounah ten Avong koa ilei revi usite vasi onen meatin keil evus , kei viteni min keil vit ,
40026002	“ Suval mikilea eni tuai , avong helu sesuk keke umon Anien ten Mul Laui . Ka en avong enek varei , isa lat nau , Natin Meatin , niha en hen vativieh keil onak keke iti kat nau en aiveave . ”
40026003	Ka en more teim osen Kaiafas koa vi asuv houlu onen pris keil , asuv keil onen pris keil ka elda keil alah ruai .
40026004	Keil arun lekat sise koa ika suai ien keke akilea avahuli kat Iesu ka avouasi vamat .
40026005	Ka aviteni avit , “ Rehermumontei en avong ten ale , ven meatin keil anoumontei rea . ”
40026006	Ka navong Iesu mul veah en out Betani , kei ro teim sen Saemon koa mulamu kur mesaien leporsi en hiliven .
40026007	Navong Iesu mul kanian , ahin tai mai veni ka mul kur veite koa amumoni en more ahat koa avise en alabasta . Oel koa vite tahos imok mul ien koa mane teni keih ka kei mai ka mutahi en vatin Iesu .
40026008	Ka navong meatin keil onen Iesu alesi , arun kutut usili avit , “ ? ? Vensa kei mul purun oel mukok ? ?
40026009	Tahos imok vahit kei vasalemen oel koanik en mari mane tai . Vasakini , mane teni kilea vakataun koakeil tounah one tovuol . ”
40026010	Iesu kilea en asa amul aselus usili ka viteni min keil vit , “ ? Mimul mivul kat ahin ekek vensa ? Kei mumon more tounah minau .
40026011	Veni koakeil tounah one tovuol ito hetal min kami lisenges , ka inau nirtotei hetal min kami lises .
40026012	Navong kei mutah oel en avek , kei sak mesen nau ten avong tetahinien onak varei .
40026013	Anatin eli naviteni min kami , en out vasi netan koa ihitehiten more longlongien usil inau , ihiteni mun asa koa ahin ekek mumoni minau . Ka hesakini meatin sav keil indem silat kei . ”
40026014	Navong akanian evus , Sudas Eskariot , tai en teindan elu (12) onen Iesu , va ven asuv keil onen pris keil
40026015	ka vis keil vit , “ ? Munak nisa lat Iesu heha en hemi , mihesan asa minau ? ” Sakini , keil avuli silva mane hanumau tai ka halualim (30) keke avasani mini .
40026016	Sudas maeni , ka en avong enek va , kei mul lekat sise vaka ien keke vasa lat Iesu vaha en he .
40026017	En avong tai ten avong oulu (7) ten Ale ten Veret Is Tovuol Ien , meatin keil onen Iesu umai veni ka avisi avit , “ ? Out kave emvati mevasak mesen Anien ten Mul Laui ien ? ”
40026018	Iesu vit kesi vit , “ Miheha en taon Serusalem ke va , ka mihehotin meatin tai en out enek . Mihehiteni mini mihehit , ' Tiser viteni vit , “ Avong onak mai vesesal . Ka nian Anien ten Mul Laui en teim osom hetal min onak keil . ” ' ”
40026019	Sakini meatin keil onen uva ka amumoni suval koa Iesu viteni min keil . Ekonek , asak mesen Anien ten Mul Laui .
40026020	Navong meteiai munu , Iesu mai ka rondan en anien enek ral min teindan elu (12) onen .
40026021	Ka navong amul akanian , Iesu vit leini min keil vit , “ Anatin eli naviteni min kami , tai en kami hesa lat nau niha en hen vativeih keil onak . ”
40026022	Navong alonge mukok , onen keil alonge tisa houlu ka retai en keil avis Iesu avit , “ ? Asuv mukave , komundemi kovit inau ? ”
40026023	Iesu vit kesi min keil vit , “ Anatin , tai en kami koa romul rokanian ruai hesa lat nau .
40026024	Ka anatin keke inau , Natin Meatin , nimat hesuval koa Tus Votut viteni . ! Ka hetisa mok min kei koa hesa lat inau ! Meatin enek , hetahos imok vahit avarvasitei veni mahien koa Ahi hesani mini hemariso mok . ”
40026025	Evus , Sudas koa hesa lati visi vit “ ? Tiser mukave , komundemi kovit inau ? ” Iesu vit kesi mini vit , “ Suval keik koviteni . ”
40026026	Navong amul akanian , Iesu kur veret ka san masmasien min Ahi veni . Evus vul vahasi ka navong mul riti min meatin keil onen viteni vit , “ Mihekuri miheani . Koanik vi avek . ”
40026027	Evus , Iesu kur veiuaen , san masmasien min Ahi veni ka navong sani min keil viteni vit , “ Kami vasi mihemuni .
40026028	Uaen koanik vi rak vasakin hatkatien hau onen Ahi vakeih ka vamai vahi anatin . Rak houe ven meatin houlu vakas motein meten Ahi keke hermundemtei mun usil tisaen keil one .
40026029	Naviteni min kami , nirmuntei mun uaen koanik hetokol avong koa nimun risi hetal min kami en avong koa Tata onak hesakin hiasuvien onen heka vasi out . ”
40026030	Navong akanian ka amusau en souen tai evus , keil asital ka avina en Hou Nei Olip .
40026031	Navong arokol Hou Nei Olip , Iesu selus min meatin keil onen vit , “ En vongien ekek varei , kami vasi mihesokovein inau hesuval koa Ahi viteni en Tus Votut koa vit , ' Nuas meatin koa lei kat sipsip keil , ka sipsip keil onen iloh rasil . ' (Sak 13:7)
40026032	Ka navong nimoul eris ran matien , nilamu en kami niha en out Kaleli . ”
40026033	Ka Pita mea selus vit , “ ! Avaseini munak meatin sav vasi keil isokoveinuk , inau naskras masokoveinuk varei ! ”
40026034	Ka Iesu vit risi mini vit , “ Anatin eli naviteni minuk , en vongien enek varei , out hermulantei mau ka ato herkokorattei mau , ka keik , kihiteni hatte hetel keke korkileatei nau . ”
40026035	Ka Pita viteni keih tamun vit , “ ! Vuo , hermuktei nek ! ! Avaseini munak nimat hetal minuk , inau nasakras mahiteni keke narkileatei keik ! ” Ka meatin sav keil onen aviteni vatte tas .
40026036	Evus , Iesu va en out tai avise en Ketsemani ral min onen keil . Navong arokol out enek , Iesu viteni min keil vit , “ Mihetondan ekok ka mihetosin nau . Inau maha mau keiva ke mahis . ”
40026037	Kei kur Pita ka natin Sepeti keilu telmusili . Ka navong telva , rendemien onen Iesu muasi ka longe tisa houlu .
40026038	Sakini viteni min keitel vit , “ Tinok vil en demvoen , vit vahonet inau . Mitheto ekok , mithele hetal minau . ”
40026039	Evus , Iesu mual ran keitel havivis , retengeiril nan vita netan ka vis min Ahi vit , “ Tata , munak sise sav mul , kikulat mahien enek ranau li . Ka kirmumontei hesuval koa inau ekvati . Kumonis hesuval koa keik emvati . ”
40026040	Evus , mu ris va ven keitel ka votini keke telmatil . Ka viteni min Pita vit , “ ? Mukave ? ? Mitsakras mitvalele vatal minau vatokol haoa vatas ?
40026041	Mithelele ka mithehis keke mithermottei navong sakvisien hemai en kamitel . En tinomi , emivati mivoumon asa koa mal , ka avemi memerau nges . ”
40026042	Hatte tamun , Iesu va ris ka vis vit , “ Tata , munak sise sav tovuol ka nil nikur vasi mahien enek , kumoni hesuval koa keik emvati . ”
40026043	Navong mu ris , votini keke keitel telmatil eris veni telsakras telvahuli kat metalong .
40026044	Sakini , lokovein keitel eris ka va ris vis hatte etel eni en vati hisien enek .
40026045	Ka navong Iesu muris va ven keitel , kei vit , “ ? Mitmatil ka mitmuseh veah ? ! Mitlesi ! Ekek , avong mai avasa lat inau , Natin Meatin , vaha en hen meatin tisa keil .
40026046	! Telmea , tovaha ! ! Meatin koa vasa lat nau keie , mai tuai ! ”
40026047	Navong Iesu mul semau selus , Sudas , tai en teindan elu onen mai kistal . Ka mari vangi meatin keil amusili umai . Keil alah kat mari naef ka ai tavaeen keil . Umai musil rendemien onen asuv keil onen pris keil ka elda keil onen Siu keil .
40026048	Sudas koa vat kati vasa lat Iesu mumon metai tai ral min keil vit , “ Meatin koa nimusi , kei varei vi meatin koa emivati . Mihemai mihehuli kati . ”
40026049	Sakini Sudas ka mal va ven Iesu , musi ka vit , “ ! Tiser , more ! ”
40026050	Iesu vit kesi vit , “ Tuak , kumon asas koa kumai veni . ” Evus , meatin keil umai ka avuli kat Iesu .
40026051	Ka tai en meatin keil onen Iesu leh lat mari naef onen ka musah koteh ralingen eisisil onen asuv houlu onen pris keil .
40026052	Iesu viteni keih mini vit , “ Ling ris naef onom en vulin veni koakeil avuhu en naef tai , imat en naef .
40026053	Munak ekhehati , nakilea mapeah Tata onak , ka hatte tas , hesila mari vangi angelo tavaeen keil heli teindan elu (12) avamai avating koe inau .
40026054	? Ka munak numoni , Tus Votut hemai hehi anatin hemukave koa viteni keke tounah keil enek hekur out ? ”
40026055	Evus , Iesu viles les mari vange meatin keil enek ka viteni min keil vit , “ ? Vensa milah kat naef ka ai tavaeen keil keke mivamai mivahuli kat nau ? ? Mimundemi namulamun meatin keil keke mevavae vatal min kavmen orer ? ! Vuo ! En avong vasi , narondan en teahu ten Eim Votut ka navisein meatin keil , ka en out enek mirvuli kattei nau .
40026056	Ka tounah vasi enek kur out vasakin asa koa provet keil amutisi en Tus Votut hemai hehi anatin . ” Ka navong avuli kati , meatin vasi keil onen alokoveini ka amuloh rasil .
40026057	Koakeil avuli kat Iesu akuri va en teim sen Kaiafas , koa vi asuv houlu onen pris keil . En out enek , tiser keil ten mengkatien ka elda keil onen Siu keil alah ruai tuai .
40026058	Ka Pita mul lehni musil vange meatin koa mulamun Iesu va vio . . . rokol teahu ten teim sen asuv houlu onen pris keil . En out enek , kei va neim en teahu ka rondan ral min meatin taleikokoeien keil ten eim enek keke vales asa avoumoni en Iesu .
40026059	Asuv keil onen pris keil ka hetetamen sav keil emun onen Siu keil amul alekat meatin koa voun kat Iesu en tisaen , vasakini akilea avouasi vamat .
40026060	Avaseini meatin houlu aviten liluvosien va kat Iesu , asakras avahotin etai tounah keke akilea avamae lat moulien onen keke avou vini . Evus , meatin elu lumai lumulomal
40026061	ka luviteni min koakeil ten Kaonsel enek luvit , “ Komal melong meatin ekek viteni vit , ' Inau nakilea mou rasilin Eim Votut onen Ahi , ka en avong etel enges , num risi . ' ”
40026062	Sakini asuv houlu onen pris keil mulomal ka vis Iesu vit , “ ? Mukave ? Kolong selusien keil koa aviteni va katuk . ? Tounah tovuol kovahiteni ? ”
40026063	Ka Iesu mules ro raeng . Sakini asuv houlu enek vis risi vit , “ En meten Ahi koa moul , nameng katuk keke kihiten asa koa vi anatin . ? Anatin keke kovi Kristo , Natin Ahi ? ”
40026064	Iesu vit kesi vit , “ Suval koa koviteni . Ka naviteni min kami , kosa heha , miheles . . . ' Natin Meatin hetondan en usite matu onen Ahi Asuv ten Keihoen ka mihelesi hemita en mahmah keil ten out nesa ! ' ” (Sam 110:1 ; Dan 7:13)
40026065	Navong asuv houlu onen pris keil long selusien onen , tin tisa houlu , rali vas eisin onen ka viteni keih vit , “ ? Milonge ? ! Kei selus kekar en isen Ahi ! ? Vensa romul rolekat selusien sav koa vaha kati ? ! Kami vasi milonge mukave kei selus kekar en isen Ahi !
40026066	? Rendemien onami mukave ? ” Keil avit kesi avit , “ ! Mal enges keke hemat emok ! ”
40026067	Evus , keil amutiv kat nan ka amuti . Ka tei sav en keil akovasi
40026068	ka avit , “ ? ? Munak kovi Kristo anatin , hit luvati min komai , isei varei mutik ? ? ”
40026069	Navong Pita mul rondan veah en teahu ten eim omon asuv houlu onen pris keil , atouli toumien tai mai veni ka vit , “ Keik emun koro ral min Iesu ten out Kaleli . ”
40026070	Ka Pita muun keih en meten meatin keil vit , “ ! Rovitei anatin ! ! Inau narkileatei tounah koa komul kovit usili ! ”
40026071	Evus , Pita mea mual va en meteau ten teahu . Ekonek , atouli toumien sav tamun lesi ka viteni min meatin sav keil vit , “ ! Meatin koanik vi tai en keil koa amusil Iesu ten out Nasaret ! ”
40026072	Ka hatte tamun , Pita viteni min keil vit , “ ! Navat kati anatin keke narkileatei varei meatin enek ! ”
40026073	Rovitei tuetin , meatin keil koa amulomal en out enek umai ven Pita ka aviteni mini avit , “ Keik varei kovi meatin tai onen veni selusien onom suval koan Kaleli . ”
40026074	Ka Pita sesendan kei sasen ral min selusien keih vit , “ ! Inau narkileatei varei meatin koa mimul mivit usili ! ! Ka Ahi hesan mahien minau munak selusien onak vi luvosien ! ” Hatte tas , ato tai kokorat .
40026075	Ka navong Pita longe , mundem ris asa koa Iesu viteni mini vit , “ Out hermulantei mau ka ato herkokorattei mau , ka keik , kihiteni hatte hetel keke korkileatei nau . ” Sakini , kei lokovein teahu enek , tin mah houlu ka murang .
40027001	En visokon semau , asuv keil onen pris keil ka elda keil onen Siu keil , keil vasi umai en rendemien tas keke avouas Iesu vamat .
40027002	Sakini , apar kati ka amulamuni va ven asuv Paelet , avat ten kavmen en out enek , keke avasa lati mini .
40027003	Navong Sudas koa sa lat Iesu lesi keke amae lat moulien onen Iesu keke avouasi vamat , kei viles rendemien onen ka sak visi vasan ris silva mane hanumau tai ka halualim (30) min asuv keil onen pris keil ka elda keil .
40027004	Kei vit lat kei min keil vit , “ Inau namumon tisaen , veni nasa lat meatin tai hemat koa romumon etai tounah vatisa . ” Ka keil avit kesi mini avit , “ Komai emairovattei mevailea . Koanek mul enuk . ”
40027005	Sakini Sudas rivin mane netan en teahu ten Eim Votut ka muloh va . Evus , va ka par koteh hiren en viau ka murur .
40027006	Asuv keil onen pris keil umai alah lat silva mane keil enek ka aviteni avit , “ En mengkatien orer , romaltei rovaling mane enek vaha en ateli ten Eim Votut veni mane enek romutotei , avul lat moulien onen meatin tai eni . ”
40027007	Aselus usili ka umai en rendemien tas . Sakini , akur mane enek ka uva ales meatin koa mumon tounah keil en tanvili . Ral min mane enek , avul hati atan rani keke avoumon out tatetahinien tai eni keke avatahin heou keil eni .
40027008	Ven koanik , out enek amul avise en ' Atan ten Ara ' rokol kosa .
40027009	Evus , asa koa Ahi viteni ka en provet Seremaea mai vi anatin koa vit , “ Keil akur silva mane hanumau tai ka halualim (30) , mal en mane koa me-Isrel keil alingi vi hulien ten moulien onen .
40027010	Ka ral min mane enek , avul hati atan ran meatin koa mumon tounah keil en tanvili , suval koa Ahi Asuv meng kat inau eni . ” (Sak 11:12-13 ; Ser 19:1-13 ; 32:6-9)
40027011	Navong koanik mul kur out , Iesu mul mulomal en meten asuv Paelet koa vi avat ten kavmen ten out enek . Ka Paelet visi vit , “ ? Mukave ? ? Anatin keke kovi asuv houlu onen Siu keil ? ” Iesu vit kesi vit , “ Suval koa koviteni . ”
40027012	Ka navong asuv keil onen pris keil ka elda keil aselus va kati , kei rovit kes etai tounah vakataun usite onen .
40027013	Sakini Paelet visi vit , “ ? Keik korraengontei selusien houlu koa keil amul aviteni vakatuk ? ”
40027014	Ka Iesu ro raeng mules , rovit kes etai selusien one . Navong asuv Paelet les sakien onen , muti manin houlu .
40027015	Vi sakien matu onen asuv Paelet keke en avong ten Anien ten Mul Laui , hemae lat meatin tai koa meatin keil arie lati keke va sital ran eim takeih .
40027016	En avong enek , lariken tai mul en eim takeih , isen Barabas koa meatin keil akilea en tounah keil tatisa koa mumoni .
40027017	Sakini navong asuv Paelet lesi keke mari vangi meatin keil alah ruai , vis keil vit , “ ? Koa kave emivati mamaeni vasital : Barabas vuo Iesu koa avise en Kristo ? ”
40027018	Kei visi mukonek veni lei kilea tuai keke asuv keil onen pris keil asa lat Iesu mini veni amul avielu eni .
40027019	Ka navong Paelet mul veah rondan en kot onen , ahin onen san selusien mai mini vit , “ Konoumon etai tounah naha kat meatin enek veni kei mal revi . Kosa , namundemko houlu ven matil vovoien tai koa nalesi usil meatin enek . ”
40027020	Ka asuv keil onen pris keil ka elda keil aleh rendemien onen vangi meatin keil keke avahis Paelet hemae lat Barabas vamaluv , ka uas Iesu hemat .
40027021	Paelet va vis vangi meatin keil enek vit , “ ? Koa kave en keilu emivati mamae lati vamaluv ? ” Ka keil avisohiso avit , “ ! Barabas ! ”
40027022	Paelet vis keil vit , “ ? Hemukonek , numon asa en Iesu koa avisi en Kristo ? ” Keil vasi avisohiso avit , “ ! Ti kati en aiveave ! ”
40027023	Ka Paelet vis keil vit , “ ? Vensa ? ? Kei mumon sa tisa ? ” Ka avisohiso keih imok avit , “ ! Ti kati en aiveave ! ”
40027024	Navong Paelet lesi keke sakras vahiles rendemien one ka vesesal avoumon rea , kei kur oai ka kas hen en meten meatin vasi keil . Ka navong mumoni , viteni min keil vit , “ Kosa , nakas motein hek ran ara ten matien onen meatin ekek veni , en metok , romumon etai tounah keke vamat veni . ! Sakini , munak hemat , ara onen hel en hemi enges ! ”
40027025	Ka vangi meatin keil avit kesi avit , “ ! Tahos , ran hel en hemai ka en hen titamai keil ! ”
40027026	Sakini , musil envatien one , Paelet mae lat Barabas sital , ka meng kat meatin tavaeen keil onen avatah Iesu en viau takan ka avalamuni vahina avati kati en aiveave .
40027027	Navong amutah Iesu evus , meatin tavaeen keil onen Paelet amulamuni va en teahu ten mari eim ome ka avise ruain meatin tavaeen sav keil en out enek umai .
40027028	Keil asakit lat eisin omon Iesu ka akav koe en kaliko tai koa vilhili suval omon asuv houlu tai .
40027029	Evus , keil amumon tohtohien eni . Avil vatluvoluv en viau koa sin tetaveah mul ien ka alingi en vatin . Aling eisal tai en hen matu ka aretengeiril en meten suval avouhou mini . Ka navong amumoni aviteni avit , “ ! O asuv houlu onen Siu keil , mevouhou venuk ! ”
40027030	Evus , amutiv kati ka asakit lat eisal rani ka amuas vatin eni .
40027031	Navong amumon tohtohien mini evus , akulat kaliko tahilhili rani , ka amusin eni en eisin kati omon . Evus , amulamuni keke avati kat en aiveave .
40027032	Navong meatin tavaeen keil amulamun Iesu uva , ales meatin tai mul en sise , isen Saemon ten out Saerin . Meatin tavaeen keil umai veni ka akeih kati vahus aiveave onen Iesu .
40027033	Amulamun Iesu vina en Hou Kolkota koa aneite teni vi ' Out ten Asi ten Avat ' .
40027034	En out enek , asan uaen min Iesu koa avilesi ral min tounah koa kun . Ka navong Iesu mun visi , seseini .
40027035	Evus , amuti kati en aiveave . Navong mul murur , ason daes keke avatiti eisin keil omon min keil .
40027036	Ekonek , keil arondan ka alei kokoe .
40027037	Ka en aiveave onen , nesa en vatin , aling tisien tai koa amutisi eni avit , ' Koanik vi Iesu , Asuv Houlu onen Siu keil . '
40027038	En avong enek , amuti kat tarhena elu ral mini , tai en usiven matu ka tamun en usiven meil .
40027039	Navong murur en aiveave , meatin keil koa amual vesesal veni akalialin vate ka amunge kat Iesu
40027040	avit , “ ! Ei , keik koa kovit ku rasilin Eim Votut ka kum risi en avong hetel enges , hetahos imok keke kikataun vis keik sasom enges ! ! Munak kovi Natin Ahi anatin , kisuvul ran aiveave enek ! ”
40027041	En vati sakien enek , asuv keil onen pris keil , tiser keil ten mengkatien onen Mosis , ral min elda keil emun amumon tohtohien min Iesu .
40027042	Keil amumon tohtohien mini avit , “ ! Alles visi ! Kei kilea vakataun meatin sav keil , ka sakras vakataun kei sasen . ! Munak anatin keke kei vi asuv houlu onen me-Isrel keil , hemita netan ran aiveave koanik kosa . Hemukonek , ir rehekul anatin esuk eni .
40027043	Kei ling desien onen en Ahi ka viteni vit , ' Inau navi Natin Ahi . ' Tahos , munak Ahi envat meatin eke , kei hemai hekatauni . ”
40027044	Ka en vati sakien enek , tarhena keilu koa amuti kat keilu en usiven keilu , keilu emun luselus kareni .
40027045	En taviai varei , mankoli mai mutaluh koe out vasi haoa etel .
40027046	Ka navong haoa etel enek evus , Iesu visohiso keih en selusien kati onen koa vi Arameak vit , “ ! Ilae ! ! Ilae ! ? Lama sabaktani ? ” (Sam 22:1) Aneite ten selusien enek vi , ' ! Ahi onak ! ! Ahi onak ! ? ? Vensa kosokoveinau ? ? '
40027047	Navong meatin tei keil koa amulomal en out enek araengoni avit , “ ? Milonge ? Kei mul vise provet Ilaetsa . ”
40027048	Hatte tas , tai en keil muloh , kur soke kaliko tai , ka kasi en uaen takun . Evus , lingi en kele ai tai ka sani vina min Iesu vasimi .
40027049	Ka tei sav en keil aviteni avit , “ Veitir mau ka rovales visi . ? Ilaetsa hemita hekatauni , vuo hermaitei ? ”
40027050	Evus , Iesu mis roha , leh kor en eang , ka mat .
40027051	En hati avong enek , kaliko koa matetel koa aleh koe hati out koa vi votut en Eim Votut , sipasi elu en ngolite nesa vita varei rokol ngolite netan . Alu mulu ka ahat keil apas
40027052	ka sakin avul tetahinien sipasi mutah . Meatin houlu onen Ahi koa umat amul ien , keil amoul eris ran matien .
40027053	Keil asital ran avul tetahinien one ka amual . Ka navong Iesu mun moul eris ran matien , meatin houlu ales meatin keil enek en out Serusalem koa vi taon votut onen Ahi .
40027054	Navong avat onen meatin tavaeen keil ka meatin keil onen koa alei kokoe en Iesu alonge alu mulu ka ales tounah vasi koa kur out , keil ametau houlu ka aviteni avit , “ ! Anatin eli , kei vi Natin Ahi varei ! ”
40027055	Ka ahin houlu avati keil soutin neli ran aiveave ka amul ales tounah koa kur out . Vangi ahin keil enek akataun Iesu navong mum en out Kaleli ka amusili umai en out Serusalem .
40027056	Ka en koakeil enek , keitel telvi Meri ten out Maktela , Meri mama onen Tiemes ka Siosep , ka mama onen natin Sepeti keilu .
40027057	Vesesal out vavong ka Sabat vamai . Sakini meatin tai ten out Aramatea koa tounah onen houlu mai ven asuv Paelet , isen Siosep . Kei mun vi tai en koakeil amul amusil kat Iesu .
40027058	Navong mulomal en meten Paelet , visi vamaen teiai onen Iesu mini . Sakini Paelet meng kat meatin tavaeen keil onen uva akulati ka asani mini .
40027059	Sakini Siosep kuri ka kav koe en kaliko taoh koa muto .
40027060	Evus , Siosep vusi ka lingi en valengeihat tatetahinien kati onen koa arei meseni tuai vi heite hau . Evus , rein mari ahat tai koteh koe voiteh ten valengeihat enek ka lokoveini va .
40027061	Meri ten out Maktela ka Meri tateisav lumul lurondan soutin neli en out enek , mal en voiteh ten valengeihat .
40027062	Out mulan en Sabat , asuv keil onen pris keil ka Farasi keil uva avales Paelet .
40027063	Umai veni ka aviteni avit , “ Asuv , memundem kati keke navong meatin taliluvosien enek moul veah kei viteni vit , ' Avong hetel evus , inau nimoul eris ran matien . '
40027064	Sakini , keik kimeng kat meatin tavaeen keil onom iha ilei kokoe revi en valengeihat tatetahinien onen hetokol avong hetel heli heha . Veni munak kirmumontei , vahera meatin keil onen iha ka ihenan teiai onen . Vasakini , akilea avahiteni keke moul eris ran matien . Ka munak sakien koanek hekur out , liluvosien ekor enek hetisa helohlin liluvosien koa mulamu navong kei vit vi Kristo onen Ahi . ”
40027065	Navong asuv Paelet longe , maeni vit , “ Tahos , mihekur vangi meatin tavaeen tai onak keke avalei kokoe revi en valengeihat enek musil sakien koa kami emivati . ”
40027066	Sakini keil uva ral min meatin tavaeen keil , aling siil vating koe voiteh teni , ka aling vangi meatin tavaeen keil alei kokoe .
40028001	Navong Sabat evus , out mulan en Sande , Meri ten out Maktela ka Meri tateisav luva keke luvasao en valengeihat tatetahinien onen Iesu .
40028002	Hatte tas , alu mulu keih veni angelo tai onen Ahi Asuv mita netan ran out nesa . Kei rei lat ahat koa mul koe voiteh eva , ka rondan eni .
40028003	Aven angelo enek vihil suval ahil vil , ka eisin omon muoh vis muoh .
40028004	Navong meatin tavaeen keil alesi , ametau houlu ka ale maleilei . Keil umotmot ka evon , asakras avoumon etai tounah .
40028005	Ka angelo selus min luahin enek vit , “ ! Milnametautei ! Nakilea milmul millekat Iesu koa amuti kati en aiveave .
40028006	Kei rorotei mun ekok . Anatin , kei moul eris ran matien suval koa kei viteni . Milhemai ekok ka milheles out koa aling teiai onen mul ien .
40028007	Ekek , milhekalah milheha ka milhehiteni min onen keil milhehit , ' Iesu moul eris ran matien ka helamu en kami heha en out Kaleli . Ekonek kami mihelesi . ' Koanik vi selusien koa Ahi sila inau mahiteni min kamil . ”
40028008	Sakini keilu lumea ran valengeihat ka lukalah lumuloh luva keke luvahithiteni min meatin keil onen Iesu . Lumetau ka anni vul kat keilu , ka mukos , luvilelau en sien .
40028009	Navong lumul veah luva , hatte tas , Iesu visu min keilu ka vit , “ ! More ! Tomat onen Ahi heto ven kamil . ” Navong lulesi , lumai veni , ka lumot luvuli kat alen keilu ka luvouhou mini .
40028010	Evus , Iesu viteni min keilu vit , “ Milnametautei . Milheha ka milhehiteni min tuak keil en demkatien keke iha en out Kaleli , ka en out enek keil iles inau . ”
40028011	Navong luahin enek lumul luva , tei en meatin tavaeen keil koa alei kokoe en valengeihat uva ris Serusalem ka aviteni min asuv keil onen pris keil tounah vasi koa kur out .
40028012	Sakini , asuv keil onen pris keil aselus ruai ral min elda keil ka aling rendemien tai . Avul meatin tavaeen keil enek en mari mane tai
40028013	ka aviteni min keil avit , “ Kami mihehithiteni mihehit , ' Navong komai memul mematil , meatin keil onen Iesu umai en vongien ka avenan teiai onen . '
40028014	Ka munak longlongien koanik hetokol asuv Paelet , komai meheselus en usite onami ka meheting koe kami keke minakurtei mahien veni . ”
40028015	Sakini meatin tavaeen keil enek akur mane ka amum usil asa aviteni . Ka selusien koanik mul ka rahit out vasi koa Siu keil aro ien rokol kosa .
40028016	Ka meatin teindan tai (11) onen Iesu koa amules uva en out Kaleli ka avina en hou koa Iesu vit meseni min keil tuai .
40028017	En out enek , keil ales Iesu . Navong alesi , uva netan mini , ka keil koa arkul anatin entei .
40028018	Ka Iesu mai vesesal ka viteni min keil vit , “ Tata onak ling tounah vasi en out nesa ka en out netan mul en hek .
40028019	Sakini , inau naviteni min kami keke miheha ven meatin keil koa amul en kantri vasi keil ka mihoumon keil emun ihi meatin keil onak . Navong amusil kat nau , mihehi baptaes en keil en isen Tata , en isen Natnali , ka en isen Ninin Votut .
40028020	Ka mihehisein keil ilong kat tounah vasi nameng kat kami eni . Ka inau , nito hetal min kami lisenges , hetokol avong koa out netan hevus . ”
41001001	Koanik vi more longlongien onen Iesu Kristo , Natin Ahi .
41001002	Longlongien enek , vatte teni suval koa provet Aesea mutisi usil isei hesak mesen sise onen . Aesea mutisi vit ,  “ ! Kitaengoni ! Nisila eiloheh onak vasak revi sise venuk .
41001003	En out volvol , meatin enek hehisohiso hehit , ' ! Sak revi sise ven Asuv heka ien ! ! Houmon sise onen hemal ! ' ”
41001004	Ven koanek , meatin tai , koa isen Sion va en out volvol ka visohiso min meatin vasi vit , “ ! Mihehiles moulien onami ran tisaen ! Mihemaenau nitang rindun kami ven mivatie kilea keke miheha ris ven Ahi . Hesakini , methos onen hetahos eris en kami . ”
41001005	Ka meatin houlu vis houlu mok en provins ten out Sudea ka mari meteimal ten out Serusalem , ouva ven Sion . Avitehiten tisaen keil one ka kei rang rindun keil en Oaisal Sodan .
41001006	Musin en eisin koa amumoni en hilin kamel ( koa eisilin vuvu ) ka mutoh eni . Anien an vi kal ka suka koa suka bak keil amumoni en eivorohus .
41001007	Ka kei mul viteni min meatin keil vit , “ Katau enau , hetamen tai hemai . Kei marite mok mulinau , narvinvintei suk makulat savat onen .
41001008	Inau narang rindun kami en oai enges , ka kei , hetang rindun kami en Ninin Votut . ”
41001009	En avong enek , Iesu ka Nasaret en out Kaleli , ka Sion rang rinduni en Oaisal Sodan .
41001010	Ka navong Iesu mea ran oai , lele vina nesa ka les teilang mutah . Ka Ninin Votut muka mita netan ka rondan eni suval ame tai .
41001011	Ka rea tai ka en out nesa vit , “ Keik , kovi natkuli . Ka inau , nasinau venuk . ”
41001012	Navong Iesu mea ran oai , Ninin Votut sila Iesu vina en out volvol ,
41001013	ka kei ro en out enek rokol avong hanumau elu (40) . En avong enek , Temat mul sakvisi . Ka Iesu ro en out enek ral min tirendan keil , ka angelo keil alei kat revi .
41001014	Katau en avong aling Sion en eim takeih , Iesu va en out Kaleli ka vitehiten more longlongien koa ka ven Ahi .
41001015	Kei mul vit , “ ! Avong mal vinvin koa hiasuvien onen Ahi hemai hel ekok ! ! Mihehiles moulien onami ran tisaen , ka mihekur anatin en more longlongien koa naviteni min kami ! ”
41001016	Navong Iesu mul mual va en vali oai en out Kaleli , kei les Saemon Pita ka tunali Andiru . Keilu luvi meatin tasar mesauien ka lumul luson net onealu vita en oai .
41001017	Viteni min keilu vit , “ ! Lumai , milhousilnau ! Kosa milsar mesau enges , ka inau nihisein kamil mukave milhesar meatin keil . ”
41001018	Hatte tas , lumali time luling net onealu mules ka lumusil Iesu .
41001019	Iesu mual eva ka les Tiemes ka Sion , koan tata onealu Sepeti . Luro en vot ka lurili revi net onealu .
41001020	Navong les keilu , vise keilu vit , “ ! Lumai , milhousilnau ! ” Sakini , luvutahut en vot ka luva ran tata onealu ral min meatin toumien keil oneatel , ka luva lumusil Iesu .
41001021	Iesu ral min meatin onen telva en meteimal ten out Kapaniam . En Sabat , telva en eim ten hihiseien onen Siu keil ka Iesu mul vihisei ien .
41001022	Koakeil vasi amuti manin en keihoen ten hihiseien onen , koa rosuvaltei tiser keil ten mengkatien onen Mosis .
41001023	Ka rovitei tuetin , navong Iesu mul vihisei veah , meatin tai koa ninin tisa mul ien va neim en out enek .
41001024	Kei visohiso ka viteni , “ ? Iesu ten out Nasaret , kovit kovoumonsa min komai ? ? Kovit kovou rasil lin komai ? ! Inau nakileak ! ! Keik kovi Meatin Votut onen Ahi ! ”
41001025	Iesu selus keih min ninin tisa enek vit , “ ! Konavertei ! ! Mea rani ! ”
41001026	Ninin tisa maleilei kat meatin enek , visohiso keih ka mea rani .
41001027	Ka koakeil vasi koa alesi , amuti manin eni . Amul aviteni min keil eris , avit , “ ? Asa keinek ? ! Koanek vi hihiseien hau tai koa keihoen mul ien ! Kei sel kat ninin tisa keil esuk , ka along kati . ”
41001028	Ka rovitei tuetin , longlongien usil asa Iesu mul mumoni ka vasi out Kaleli .
41001029	Ka navong Iesu keitel telmea ran eim ten hihiseien , kei ral min Tiemes ka Sion telmusil Saemon Pita keilu Andiru telva teim sealu .
41001030	Navong telva en out enek , aviteni min Iesu keke avu tisa onen Saemon Pita mesai , mul en avet veni aven mutin .
41001031	Iesu va veni , vuli kat hen ka rali lati mea . Hatte tas , mesaien vuol rani , kei longe tahos ka mumon anien aeatel .
41001032	En mendilah enek , navong Sabat evus ka meatin keil akilea avoum , alah koakeil amesai ral min keil koa ninin tisa mul en keil , ouva ven Iesu .
41001033	Sakini , meatin keil vasi en meteimal en out enek alah ruai rahit eim koa ro en .
41001034	Ka Iesu lah lat mesaien ran keil koa , ka vile lat ninin tisa keil ouvaha . Ka romaentei ninin tisa keil avaselus ven akilea kei vi Kristo .
41001035	En visokon semau , out vong veah , Iesu mea ran keil , va en out tai koa kilea heto kei sa sen , ka mul vis .
41001036	Ka navong Saemon Pita ka teisav emun keil amea , amul alekat Iesu .
41001037	Ka navong alesi aviteni mini avit , “ ! Meatin vasi evati avalesuk ! ”
41001038	Ka Iesu viteni min keil vit , “ Nakilea . Ka numai ven mailea mahiten more longlongien min meatin vasi keil . Rovaha en out sav . ”
41001039	Evus , telva en out vasi en out Kaleli . Ka kei mul visein meatin keil en eim ten hihiseien onen Siu keil ka vile lat ninin tisa keil ouva ran meatin .
41001040	En avong Iesu keitel telmul veah en out Kaleli , meatin tai koa mesaien leporsi mul ien va ven Iesu , retengeiril mini , ka peahi vit , “ Munak komaeni li , kokilea kovoumon hilivek vamai vato ris . ”
41001041	Iesu enmahis meatin enek ka ling hen mul ien ka viteni , “ ! Mal ! ! Kito ris ! ”
41001042	Hatte tas , mesaien enek va rani ka aven muto varei .
41001043	Evus , Iesu selus keih imok mini mukok vit ,
41001044	“ ! Konahitentei asa namumoni minuk min meatin sav ! Kihas en Eim Votut , kihit lat keik min pris , ka kikur sanien votut koa Mosis viteni . Hesakini , koakeil vasi ilea keke keik komuto . ” Ka Iesu sila meatin enek va .
41001045	Ka navong va rani , mang vas ongon houlu ka viteni min meatin sav keil asa koa Iesu mumoni mini . Sakini , Iesu sakras vaha en out meatin keil alango ien . Mukos , rovatei mun en meteimal keil . Ka meatin keil aka soutin en out vasi umai avalesi .
41002001	Avong vahis muli , Iesu muris va en meteimal ten out Kapaniam , ka keil ten out enek alonge keke ro teim tai .
41002002	Keil houlu umai asien teim enek , sakini out mutikoe neim ka meatin houlu mun amules arapei hae en voiteh , ka Iesu mul visein keil en selusien onen Ahi .
41002003	Navong Iesu mul semau vihisei , meatin ehat telmai telvou kakan tai koa usiven mat , ral min vulin .
41002004	Ka ven koan meatin keil avi houlu , telsakras telvakur tueatel vaha min Iesu . ! Sakini , telvousi vina en hoi eim koa vi vetavet ka telvoulat hatte tai varei en out koa Iesu ro mal ien ! Telrutun tueatel vita ka vas meatin keil koa amul en out enek .
41002005	Ka navong Iesu les asa telmumoni , lei kilea demkatien oneatel ka viteni min meatin enek vit , “ Tuak , kosa , Ahi rolestei mun vatisa enuk ven tisaen keil onom . ”
41002006	Ka navong tiser keil ten mengkatien onen Mosis koa amul arondan en out enek along selusien koa Iesu viteni , amurendem en rendemien one avit ,
41002007	“ ? Vensa kei run mukok ? ? Kei enga mundemi kei vinvin suval Ahi ? ! Ahi tas kilea valah lat tisaen ! ”
41002008	Navong amundemi mukok , Iesu kilea ka viteni min keil vit , “ ? Vensa mimul mirendem en tounah enek ?
41002009	? Maes minau keke nihiteni min leimesai eke keke ' Nikulat tisaen onom , ' vuo nihiteni mini nihit , ' ! Mea ! Lum lat vulum ka ha teim ' ?
41002010	Ka ven koa ekvat mivailea keke Natin Meatin kilea vakulat tisaen en out netan , mivales koanik eke . ” Ka Iesu viteni min leimesai vit ,
41002011	“ ! Mea ! Lum lat vulum ka ha teim . ”
41002012	Hatte tas , meatin enek ravul mea , lum lat vulin ka mea sital ran keil . Ka navong meatin keil koa amul en out enek alesi , amuti manin ka amasmas Ahi veni . Amul arun eni avit , “ ! Ekovei ! ! Rorles etaili tounah va mukok ! ”
41002013	Navong tamun , Iesu va ut en mari oai ten out Kaleli . Tali meatin keil umai aka rahiti , ka kei mul visein keil .
41002014	Ka navong mul mual va , visu min meatin tai koa mul kur takis ran meatin keil en titi eim mon , isen Livae , natin Alveas . Ka Iesu vise , “ ! Amai ! ! Usil inau ! ” Ka kei ling umen onen mules ka musili .
41002015	Evus , en mendilah , Iesu ral meatin onen keil amul akanian en teim sen Livae . Meatin houlu ten takis ka meatin tisa keil , amul akanian ral min keil ven houlu en keil emun amusil kat Iesu .
41002016	Ka navong tiser tei ten mengkatien onen Mosis , koa avi Farasi emun , ales Iesu mul kanian ral min meatin keil ten takis ka meatin sav keil koa arendem tisa en keil , amuti manin . Avis meatin keil onen Iesu avit , “ ? Vensa kei mul kanian ral min vatte meatin tisa keil koa mukok ? ”
41002017	Ka Iesu raengon selusien one ka vit kesi min keil vit , “ Meatin keil koa ave tahos arvatei avales dokta tai , ka koakeil amesai , keil ouva avalesi . Narmaitei mahise meatin keil avit moulien one mal tuai avamai avousilnau . Vuo , numai ven meatin keil koa akilea atisa . ”
41002018	En avong tai , meatin keil onen Sion koa rang rindun meatin keil ka Farasi keil amul asokovein anien . Meatin keil umai ka avis Iesu avit , “ Meatin onen Sion ka Farasi keil asokovein anien , ka meatin onom keil armumontei . ? Vensa ? ”
41002019	Iesu vit kesi min keil en tatavolien tai vit , “ Navong meatin tai vatetalihe , meatin keil koa umai ven mari ale enek , asi keil veni . Sakini , asakras avasokovein anien navong kei ro veah ral min keil .
41002020	Ka navong mul mai keke kei hevuol ran keil . En avong enek , keil isokovein anien ven ilonge hetisa . ”
41002021	Ka Iesu vit risi min keil en tatavolien tamun vit , “ Meatin etai sakras vatili koe eisin matu en soke eisin hau . Veni navong akasi , hatte koa heite hau mai sim kati ka hetali vas koa heite matu , hesakini hemahoi hemariso suk .
41002022	En vati sakien enek , meatin etai sakras vatah uaen koa heite hau vaha en veite matu koa amumoni en hiliven sipsip veni kei keih tuai . Uaen enek hetatahou ka hesipas veite enek , hesakin uaen enek houele . Hesakini , uaen enek koa heite hau heha mok en veite koa heite hau veni kei memerau , kilea vatahou . ”
41002023	En Sabat tai , Iesu ral meatin onen keil amual ouva aka vas ah tai ten uit ka amul alah utite , akokoa , ka amul akani .
41002024	Ka Farasi oteta keil alesi ka avis Iesu avit , “ ? Vensa meatin onom keil amum en Sabat ? Umen enek rali koteh mengkatien onen Mosis . ”
41002025	Ka Iesu vit kesi min keil vit , “ ? Kami mirkileatei asa koa Deved ral meatin onen keil amumoni navong amai kat keil , ka anien ae tovuol ?
41002026	En avong enek , Abiatar vi asuv houlu ten pris keil , ka Deved va neim en Eim Votut ka visi ven veret koa vi votut , koa pris keil enges ten Eim Votut akilea avani . Ka Abiatar maeni ka Deved kani ka riti mun min meatin onen keil akani . ”
41002027	Iesu vit vasi min keil vit , “ ! Ahi mumon Sabat keke vakataun meatin keil ! Kei romumontei meatin keil ven koa avakataun Sabat .
41002028	Sakini , Natin Meatin vi houlu mok mulin Sabat . ”
41003001	Iesu va ris en eim ten hihiseien , ka en out enek meatin tai hen kali .
41003002	Ka keil koa aro en out enek , amul alolosil kati avalesi keke kei houm revi meatin enek en Sabat , hesakini akilea avatun kati .
41003003	Ka Iesu viteni min meatin enek helomal en meten meatin keil .
41003004	Evus , vis keil vit , “ ? Mengkatien onen Mosis vit rehoumon sa en Sabat ? ? Rehekataun meatin , vuo rehepuruni ? ? Rehoum revi meatin sav vuo rehou vini ? ! Mihiteni ! ” Ka keil aro raeng .
41003005	Iesu mul lei rahit keil ka tin kat keil . Ka en hati avong enek , kur enmahisien en keil veni rendemien one keih ramat . Ka Iesu viteni min meatin koa hen tisa enek , “ ! Kitea hem ! ” Ka navong mutea hen , mai ris tahos .
41003006	Sakini , Farasi keil amea ran out enek , ka hatte tas , alah ruai ral min meatin keil koa amusil Asuv Herod , ka alekat sise avouas Iesu vamat .
41003007	Iesu ral meatin onen keil ouva en mari oai ten out Kaleli , ka meatin emun keil houlu amusili : koakeil en provins ten out Kaleli , Sudea ,
41003008	ka Itumea ; ka keil ten out Serusalem , Tir ka Saedon , ka koakeil emun en usite koa va en Oaisal Sodan . Meatin vasi keil enek umai ven Iesu , veni araengon asa keke kei mul mumoni .
41003009	Meatin keil avi houlu ramat , sakini Iesu viteni min onen keil vit avasak mesen vot veni , hesakini meatin keil irmuting kattei kei .
41003010	Koakeil amesai amul amuting keil avatokol Iesu , ven kei mumon meatin houlu atahos .
41003011	Ka navong meatin keil ninin tisa mul en keil alesi , ouva netan mini , ka amis kai aviteni avit , “ ! Keik , kovi Natin Ahi ! ”
41003012	Ka Iesu viteni keih min ninin tisa keil vit anahitehitentei min meatin sav keil keke kei vi isei .
41003013	Evus , Iesu vina en vatihou nesa ka rie lat meatin koa kei envati avousili , ka umai veni .
41003014	Ka kei viten lat meatin teindan elu (12) avi eiloheh keil onen . Ka kei viteni min keil vit , “ Narie lat kami mivousilnau . Ka nisila kami mivahiten selusien onen Ahi ,
41003015	ka mihekur keihoen koa vasakin kami mivahile lat ninin tisa ran meatin keil . ”
41003016	Koanik teindan elu (12) koa Iesu rie lat keil : Saemon ( koa Iesu ling isen tamun vi Pita ) ;
41003017	Tiemes ka tunali Sion natin Sepeti keilu ( koa Iesu ling isealu ' Natin voulul ' , veni selusien onealu keih ) ;
41003018	Andiru , Pilip , Batalemiu , Matiu , Tomas , Tiemes ( natin Alveas ) , Tatios , Saemon ( koa vi lariken ) ,
41003019	ka Sudas Eskariot koa veitir , hemae lat Iesu min meatin tatisa keil .
41003020	Iesu rie lat teindan elu (12) onen evus , va en teim tai en out Kapaniam ka meatin houlu ouva avalesi , sakini Iesu ka teindan elu (12) onen asakras avanian .
41003021	Ka navong mama onen ral min tunali keil araengon asa mul kur out ekonek , amul alekat sise avahuli kat Iesu , veni meatin keil amul aviteni avit , “ Mum vau houlu . ”
41003022	Ka tiser keil ten Mengkatien onen Mosis koa aka en out Serusalem , aselus kutut kat Iesu avit , “ Belsepul mul ien . Asuv onen ninin tisa keil san keihoen mini , sakini kilea vahile lat keil . ”
41003023	Sakini , Iesu vise Farasi keil ouva veni ka ra usil tatavolien tai mukok vit , “ ? Hemukave Temat kilea ris vahile lat Temat ?
41003024	Munak meatin keil onen asuv houlu tai amumon rea min keil eris , keihoen onen Asuv hehi heisavos .
41003025	Ka munak vatiamal tai amumon rea min keil eris , isen vatiamal enek hevuol .
41003026	Ka munak koakeil onen Temat amumon rea min keil eris , sakras val vataveah , keihoen onen hevuol .
41003027	Mikilea , meatin sakras vaha en teim sen avkeih ka vahenan tounah keil onen . Vuo , helamu , hepar kat avkeih enek , evus , kilea vaha en teim sen ka vahenan tounah vasi keil onen .
41003028	Naviteni anatin , methos onen Ahi kilea vato en meatin keil koa amumon tisaen vasi keil , vuo amusisili Ahi mun .
41003029	Ka meatin koa aselus tisa en Ninin Votut sakras vakur methos onen Ahi . Tisaen enek heat moulien onen lises .
41003030	( Iesu viten selusien enek veni tisa keil ten mengkatien onen Mosis amul avit ninin tisa mul en kei . )
41003031	Ka evus , mama onen Iesu ka tunali keil umai , ka avat keil hae . Ka amul asan selusien va neim , keke Iesu vamai vales keitel .
41003032	Meatin keil houlu aro rahit Iesu ka aviteni mini avit , “ Lesi , mama onom ral tumali keil aro hae , ka evati avalesuk . ”
41003033	Ka Iesu vis keil vit , “ ? Isei vi mama onak ? ? Isei vi tuak keil ? ”
41003034	Lei rahit meatin keil enek ka viteni vit , “ Mihelesi , koanik mama onak , ka koanik tuak keil .
41003035	Meatin koa mumon asa Ahi envati , kei vi tuak ka ahinkuli ka mama onak . ”
41004001	En avong sav tai , Iesu mul visein meatin onen keil en vali oai ten out Kaleli . Meatin keil houlu aso ruai rahiti , ka keil houlu vis houlu mok . Sakini , Iesu vut va en vot ka ario lati vita en oai , ka meatin keil aro ut .
41004002	Ka kei ra usil tatavolien houlu ka viteni mukok :
41004003	“ ! Mihelonge ! En avong tai , meatin tai va nah , vativin utiai .
41004004	Navong va rivini , vahis umotmot en sise ka aman keil umai akan vasi .
41004005	Ka vahis umotmot en atan koa vilah , atan romarisotei . Ka keil aviteh kalah ven atan mahinhin enges .
41004006	Ka navong meteiai keih , amaleles ka umat ven litei keil arretalitei vatahos . Sakini , rovitei tuetin , amukou varei .
41004007	Vahis emun umotmot va en out koa oumunai tatisa mul ien ka amusar koe . Sakini , armoultei vatahos ka arsontei heite .
41004008	Ka havivi en utiai keil enek umot en atan tetahos , ka amoul , ason heite : koakeil ason heite houlu neli , ka koakeil koa araleha , ka koakeil emun araleh vinin heite . ”
41004009	Tatavolien vus , Iesu selus vit , “ Munak ralingom mul , kitaengon asa namul naviteni . ”
41004010	Navong Iesu ro sasen , teindan elu (12) onen ral min meatin sav keil ouva avis aneite ten tatavolien enek .
41004011	Sakini , kei vit , “ Ahi mul rie lat asa koa ro suai min kami enges usil hiasuvien onen ; ka meatin sav keil koa arvitei orer , araengon selusien onen Ahi ka ran tatavolien keil enges .
41004012	Ven koa vate keih ,  ' Heisavos meatin keil enek alesi va vio . . . asakras alei kilea . Vuo araengoni va vio . . . asakras along kilea . Ven munak alei kilea ka along kilea , avahiles moulien one , hesakin methos onen Ahi hel en keil . ' ”
41004013	Ka Iesu viteni min keil , “ ? Mirlong kileatei tatavolien koanik ? ? Hemukave miheilea tateisav esuk ?
41004014	Kei , en tatavolien enek , utiai koa meatin ten ah mul revini vi selusien onen Ahi .
41004015	Meatin keil koa asuval sise koa utiai keil umot amul ien . Navong araengon selusien , hatte tas Temat mai , kulati ran keil .
41004016	Keil koa asuval atan koa vilah ; navong araengon selusien akuri mul en keil ka asi keil veni .
41004017	Ka ven rendemien one roretalitei eni , keil akur demkatien avong havivis . Navong sakvisien mai ven selusien enek , demkatien one mot .
41004018	Meatin keil koa asuval atan koa oumunai tatisa mul ien . Araengon selusien ,
41004019	ka arendem moulien one houlu . Avi vau ven ahat ka tounah sav emun keil ten out netan , mulin selusien onen Ahi . Hesakini , selusien enek hersontei heite en moulien one .
41004020	Ka meatin keil koa mun asuval atan koa tetahos . Navong araengon selusien onen Ahi , akur kati mul en keil , ka selusien enek son heite houlu en moulien one : en koakeil heite houlu ; en koakeil emun araleha ; ka en koakeil , araleh vini keil en heite .
41004021	Iesu viteni mun min meatin keil vit , “ ? Meatin etai munit laet ka sie koe en ateli ? ? Vuo ling suaini en hehen avet tai ? ! Vuo ! Heteke lat laet enek en eitovak teni .
41004022	Tounah vasi koa vato suai , hemai en mesaiuai ; tounah koa akav koe , hemai hehothot eni .
41004023	! Munak ralingom mul , kitaengon revi ! ”
41004024	Ka Iesu viteni mun min keil vit , “ Kitaengon revi asa koa nihiteni min kami . En sakien keil koa koling hakot min meatin sav , Ahi houmoni minuk vatte tas , ka minuk hetisa mok .
41004025	Koakeil vasi koa akilea revi selusien onak , Ahi houmon keil ilea revi mok , ka meatin koa arkilea revitei , asa koa akuri , Ahi hekulati ran keil .
41004026	Ka evus , Iesu viten risi vit , “ Hiasuvien onen Ahi suval koanik : En avong tai , meatin tai va revin utiai en ah sen .
41004027	En vongien , kei matil ka en meneai , mules mual vasi out . Ka mukos , utiai mules viteh , lekat sise onen vamoul , ka meatin enek rokileatei amoul mukave .
41004028	Atan enges , kei sasen mumon utiai moul : viteh kistal , mumon vate , ka son heite .
41004029	Ka navong heite men , meatin ten ah va , musahi , ka lahi va ris teim . ”
41004030	Ka Iesu vit risi vit , “ ? Meteimal one Ahi mukave ? ? Tatavolien sa varei nihiteni ?
41004031	Kei suval utiavek koa mot va en vatiai tai . Kei havivi mok en utiai vasi keil eke .
41004032	Ka navong moul mai mariso , mulin ai sav keil . Son angoite keil amariso ka atahos , ka aman keil umai amumon anu me keil en nimal teni . ”
41004033	Ka Iesu viten selusien onen Ahi en tatavolien keil enek , mal en asa keil availea avakuri .
41004034	Selus min keil en tatavolien enges . Ka navong kei ro ral min teindan elu (12) onen , kei vit lat aneite teni min keil .
41004035	En mendilah enek , Iesu viteni min meatin keil onen vit , “ Rovaha en usioai . ”
41004036	Ka keil aling meatin sav keil amules , avut en vot koa Iesu mul rondan ien , ka amukoteh oai ten out Kaleli ouva . Ka koakeil emun amusil Iesu keitel en vot keil one .
41004037	Ka navong amul ouva , eang muhuh keih ka oai langlango , mul rasil va neim en vot , ka vesesal keil avamarindo .
41004038	Iesu mul en valinge vot , ka mul matil en oulung tai . Meatin onen keil asilasil eni avit , “ ! Tiser ! ? Keik koreingeingeni , rovamat enga ke ? ”
41004039	Ka Iesu mea ka selus keih min eang , “ ! Hatuk ! ” Ka viteni min oai , “ ! Kimerau ! ” Hatte tas , lumuseh , out vi tasioh .
41004040	Evus , viteni min meatin onen keil , “ ? Vensa mimetau ? ? Demkatien onami tovuol veah ? ”
41004041	Ka keil amuti manin ka ametau houlu . Amul aviteni min keil eris avit , “ ? Isei enek ? Mukos eang ka oai , keilu mun lulong ren . ”
41005001	Iesu ral min meatin onen keil amukoteh mari oai ten out Kaleli ka umai en out keil koa amul rahit meteimal ten out Kerasa .
41005002	Ka navong keil amea ran vot , meatin koa ninin tisa mul ien kistal ran out ten tahinien , mai ven keil .
41005003	Kei matil en valengeihat , en out koa aling teiai onen meatin koa mat mul ien . Meatin tovuol vahuli kati , vapar kati en viau takeih .
41005004	Avong houlu apar kati mul en hen ka alen , ka kei rali koteh viau takeih enek lises ka kulati ran hen ka alen . Meatin tovuol vavinvin vahuli kati .
41005005	Meneai ka vongien kei mual en out koa aretahin ien vuo en hou keil , mul makul ka mul rei aven en ahat keil koa takan .
41005006	Navong meatin enek les Iesu soutin neli , muloh va veni ka retengeiril mini .
41005007	Ka viso , “ ? Iesu , Natin Ahi ten out nesa , asa kovit kovoumoni minau ? ! Kihat kati minau en isen Ahi keke konapuruntei inau ! ”
41005008	( Meatin enek viteni mukok ven Iesu viteni tuai min ninin tisa hemea rani . )
41005009	Sakini , Iesu visi , “ ? Isom isei ? ” Meatin enek vit risi mini vit , “ Isomai ' Houlu , ' ven komai houlu memusing kat meatin eke . ”
41005010	Kei peah Iesu mok vit nahile lattei ninin tisa keil anahattei ran out keil koa vesesal en out enek .
41005011	Vesesales en out enek , vuas houlu amul akanian en usihou tai .
41005012	Sakini , ninin tisa keil apeah Iesu , “ Kimaen komai mevaha en vuas keil enek . ”
41005013	Hatte tas , Iesu vile lat keil amea ran meatin , ouva en vuas keil . Sakini , vuas keil enek , vesesal tu tousan (2000) , amuloh , avita en veisil , ka ouvan mari oai ten out Kaleli . Ka keil vasi amarindo , ouvin .
41005014	Ka meatin keil koa alei kat vuas ametau , ka amuloh avita en meteimal ka asan longlongien va emun en uhal sav . Sakini , meatin keil umai avit avahotin asa kur out .
41005015	Navong umai ven Iesu , ales meatin koa ninin tisa mul ien mulamu , kei mul rondan , musin tuai , ka rendemien onen mai tahos . Ka navong meatin keil koa aka en meteimal umai alesi , ulie metau .
41005016	Ka keil along asa kur out ran koakeil alesi , usil meatin enek ka vuas keil .
41005017	Sakini , meatin keil enek apeah Iesu avit vamea ran out se .
41005018	Navong Iesu mul vaha en vot , meatin koa ninin tisa mea rani envati mun vousili .
41005019	Ka Iesu romaentei . Ka kei viteni suk mini vit , “ Kiha teim ven onom keil . Kihiten asa koa Asuv Ahi mumoni minuk ka mukave kur enmahisien enuk . ”
41005020	Sakini , meatin enek va ka vasi out koa avise en Dekapolis ( meteimal vi halualim (10) ) , ka mul viten asa koa Iesu mumoni mini . Koakeil vasi araengoni , amuti manin eni .
41005021	Ka evus , Iesu ral min meatin onen keil ouvut en vot , amukoteh mari oai ten out Kaleli eris . Ka navong Iesu mulomal en out ut , meatin keil houlu aka rahiti .
41005022	Ka meatin tai mai veni , isen Saeros ka vi elda tai ten eim ten hihiseien onen Siu keil en out enek . Navong les Iesu , mual va veni ka retengeiril va netan mini .
41005023	Ka mul peah Iesu vakatauni , ka viteni min Iesu vit , “ Natukahin vesesal vamat . Ekvati li kovaling hem eni , vasakini vataengoni vatahos , ka vamoul . ”
41005024	Sakini , Iesu musili . Ka navong Iesu va , meatin keil houlu amul amusili ka amuting rahiti .
41005025	En meatin keil enek , ahin tai mul koa mesaien onen mama keil muasi sua teindan elu (12) , reingeingeni vavus .
41005026	Ahin enek va en dokta keil houlu ka asakras avasak revin mesaien onen . Vul keil en ahat vasi keil onen , ka rolongtei vatahos , mesaien enek mai houlu suk .
41005027	Ahin enek raengon longlongien usil Iesu , sakini kataun koakeil amusil Iesu vit vatokol eisin onen .
41005028	En rendemien onen vit , “ Vahit matokol eisin onen enges , nilonge hetahos . ”
41005029	Ka navong rokol eisin onen Iesu , hatte tas , mesaien onen vus . Ka kei long kilea eni keke aven mai tahos .
41005030	En hati avong enek , Iesu kilea varei keke keihoen mea rani . Viles va min meatin keil ka vis keil , “ ? Isei rokol eisin onak ? ”
41005031	Meatin onen Iesu keil aviteni mini avit , “ ? Kiles meatin keil koa amutinguk ? ? Mukave kovis isei rokol eisin omom ? ”
41005032	Ka Iesu viles , mul lekat isei rokoli .
41005033	Ahin enek kilea keke aven mai tahos , ka mai ven Iesu ka retengeiril mini , tin maleilei houlu . Kei vitehiten kei min Iesu usil mesaien onen .
41005034	Iesu viteni mini vit , “ Mama , kosas eke , avem muto . Ven demkatien onom , kirtaengontei mun hetisa ka Ahi hesan tomat onen hel venuk . ”
41005035	Navong Iesu mul semau selus , telmali vahis telka teim sen Saeros . Telviteni mini telvit , “ Natmahin mat eli tuai . ? Komul koleh avong ven Tiser vensa ? ”
41005036	Iesu raengon asa telviteni , ka heisavos , viteni min Saeros vit , “ Konametautei , kikur demkatien hel enuk . ”
41005037	Kei kur Pita enges , ka lumali Tiemes ka Sion , ka romaentei meatin sav emun vousili .
41005038	Telva teim , ral min Saeros , ka telles meatin keil alango , amul amis ka amurang .
41005039	Evus , Iesu va neim viteni min keil mukok , “ ? Vensa mimul milango mukok ka mimurang ? Titi atouli romattei , kei mules matil . ”
41005040	Ka meatin keil amunge kati . Sakini , Iesu sila keil ouvaha ran eim . Kei kur tata onen atouli keilu mama , ral min meatin onen keitel , telva en out koa aling titi atouli mul ien .
41005041	Ka Iesu rali kat hen atouli ka viteni mini , en selusien oneatel vit , “ ! Talita koum ! ” koa aneite teni vi “ ! Titi atouli , mea ! ”
41005042	Hatte tas , atouli mea , kaka . Sua onen teindan elu (12) . Koakeil vasi en out enek , evon eni mok .
41005043	Ka Iesu vat kati min keitel , keke telnahitehitentei min meatin sav en asa mumoni . Evus , kei viteni min keitel telhesan anien min titi atouli enek .
41006001	Iesu mea ran out enek , ka va ris en meteimal onen en out Nasaret , ka teindan elu (12) onen amusili .
41006002	Ka en Sabat enek , Iesu mul viten selusien onen Ahi en eim ten hihiseien . Meatin keil houlu aro en out enek , ka navong araengoni , amuti manin eni mok , ka amul avis keil avit , “ ? Kei kur hihiseien keil enek kekave ? ? Ileilien keil onen kuri kave ? Ka keihoen emun toumon merikel ien keil kuri kave ?
41006003	? Rovitei meatin koa mul muti eim keiek ? ? Titan Meri , ka tunali Tiemes , Iosev , Sudas ka Saemon ? ? Rovitei ahinali keilu luro ekok ? ! Kei vi ir enges keinek ! ” Sakini , keil alei sesein Iesu .
41006004	Ka Iesu viteni min keil vit , “ Meatin vasi keil avouhou en provet tai onen Ahi , ka en meteimal kati onen ka teim kati onen , onen keil alei seseini varei . ”
41006005	Ka ven meatin keil arkurtei demkatien en Iesu , sakras vamon merikel houlu en keil , ling hen en vahis amesai ka mumon keil enges atahos ka amoul .
41006006	Kei muti manin houlu ven meatin keil ten out enek , demkatien one tovuol . Iesu Sila Lat Teindan Elu Onen Mak 6:6-13 Ka evus , Iesu va en titi meteimal keil en out enek , mul visein meatin keil .
41006007	Ka vise ruain teindan elu (12) ka sila keil lualu ouvaha . Kei san keihoen min keil vasakini availea avahile lat ninin tisa ran meatin keil .
41006008	Vit kati min keil vit , “ En ualien onami , minakurtei tounah natal kami , mihekur ai taualien enges . Minakurtei anien , vuo ateli , vuo mane .
41006009	Miheheas savat enges ka minakur teimun eisin natal kami . ”
41006010	Iesu viteni mun min keil vit , “ Out koa avise revi kami eni , miheto en eim enek hetakol avong kami mihoual eris .
41006011	Ka munak mihemai en meteimal koa meatin keil arvise revitei kami , vuo erovattei avataengon kami ; navong mihemea ran out enek , mihesahulin vuli meas ran alomi en mete . Koanek hesakin keil ilea suk keke amum tisa en meten Ahi .
41006012	Sakini , ouva aviten selusien onen Ahi min meatin keil keke ihiles ran tisaen one .
41006013	Avile lat ninin tisa keil houlu ka asahula meatin keil koa amesai en oel ten olip ka sakin keil alonge tahos eris .
41006014	En avong enek , asuv houlu Herod raengon longlongien usil Iesu koa ka vasi out . Meatin koan avit , “ Kei vi Sion koa rang rindun meatin keil ka moul eris ran matien . Ven koanek , kei kur keihoen mumon merikel . ”
41006015	Keil en koa avit , “ ! Ilaetsa keiek ! ” Teimun keil avit , “ Kei provet tai , suval provet keil telamu . ”
41006016	Navong asuv houlu Herod raengon selusien keil enek , rendemi vit , “ ! Kei vi Sion koa rang rindun meatin keil ! ! Inau naviteni arakoteh vatin , ka moul eris en moulien ! ”
41006017	Herod kei enges san selusien avahuli kat Sion , avapar kati , ka avalingi en eim takeih . Asuv Herod mumoni mukonek ven Sion mules vit lati ven kei kur ason tunali , Pilip , ka retalihe ral mini .
41006018	Ka Sion vit , “ ? Tahos minuk keke kokur ason tumali vi asom ? ! Sakien koanek rali koteh mengkatien onen Ahi varei ! ”
41006019	Selusien koa Sion viteni sakin ason Herod , Herodias , tin kat Sion mariso mok , envati Sion vamat . Ka kei sakras voumoni ven Herod ring koe .
41006020	Herod kur revi Sion ka lingi en eim takeih ven meatin sav sakras vouasi . Mumoni mukonek ven vouhou en Sion ven kei kilea Sion vi more meatin ka meatin votut onen Ahi . Heisavos selusien onen Sion sakin Herod mundemko houlu , envati vataengon selus onen .
41006021	Ka en avong tai , ason Herod les avong mai voumon Sion vamat . En avong enek , keil amumon ale ven Asuv Herod , avong avasi . Avise hetetamen keil koan ten kavmen , asuv keil tavaeen , ka hetetamen keil emun ten out Kaleli umai .
41006022	Ka atouli tai mai ka vol min keil , kei natnahin ason Herod . Vol tahos imok en meten Asuv Herod ka hetetamen keil vasi , sakini Herod viteni mini vit , “ ? Asa emvati , kovakuri ? ! Nisan tounah sa emhehati ! ”
41006023	Asuv Herod vat kati mok min atouli enek vit , “ Naviteni anatin , nisani minuk asa kihisi . Munak emhehat hati tounah keil koa onak , nasakras maseseini , nimaeni mok minuk ! ”
41006024	Sakini , atouli mea , va vis mama onen , “ ? Asa nihisi ? ” Mama onen viteni mini vit , “ Kihis vatin Sion koa rang rindun meatin keil . ”
41006025	Atouli muloh ris hatte tas va ven Herod ka visi vit , “ ! Ekvati keik kovasani minau , kosa sek , vatin Sion en pelet tai ! ”
41006026	Koanek sakin asuv Herod envon ka longe tisa mok , ka sakras vasesein ren atouli veni kei viten hatkatien houlu en meten hetetamen keil .
41006027	Sakini , sila meatin tavaeen va en eim takeih , vakur Sion ka vata koteh vatin , ka vakuri vamai veni . Ka kei mumoni mukonek ,
41006028	ling vatin Sion mul en pelet , ka kuri , sani min atouli . Ka atouli sani mun min mama onen .
41006029	Navong meatin keil onen Sion araengoni , ouva avus teiai onen Sion ouva ka arahini .
41006030	Ka teindan elu (12) amu ris ka ales Iesu , aviten tounah koa amumoni ka avihiseini .
41006031	Ka Iesu viteni min keil vit , “ Ires , rovaha neli en out sav , ka kami miheseh avong hehi havivi . ” Kei viteni mukok veni meatin keil houlu umai ka ouva , sakin Iesu ka onen keil emun , asakras avanian .
41006032	Ario lat vot , ka keiles uva en out koa meatin keil tovuol ien .
41006033	Ka navong ouva , meatin houlu koa aka en meteimal keil , alei kilea keitel . Sakini , amuloh arokol out koa Iesu ka teindan elu (12) onen avamai ien .
41006034	Navong Iesu vut ran vot , les meatin keil houlu ka kur enmahisien ven keil . Les keil asuval sipsip keil koa meatin tovuol valosil kat keil . Sakini , mul visein keil en tounah houlu .
41006035	Navong meteiai mul va netan , meatin keil onen umai ven Iesu ka avit , “ Out mul vong ke , ka out eke vi out seh .
41006036	Kisila meatin keil ihaha , ka kimaen keil iha en uhal vuo titi meteimal koa iha ihul tei tounah koa avani . ”
41006037	Iesu viteni min keil vit , “ Kami varei keke mihesan tei tounah iani . ” Ka keil avisi avit , “ ? Keik kovit komai mevaha ka mevahul veret vavinvin en keil ? ! Hulien teni hesuval asa koa meatin toumien hekuri en avati halualim (10) ! ”
41006038	Ka Iesu vis keil vit , “ ? Veret amitel ehis ? ! Mihehotin visi ! ” Navong keil alesi aviteni mini avit , “ Veret elim enges , ka mesau mun elu enges . ”
41006039	Iesu viteni min teindan elu (12) onen vit alviteni min meatin keil avaso ruai ka itondan en more out koa oumunai mul ien .
41006040	Sakini , aritin keil en vangi meatin keil koa vesesal hanumau etel (60) rokol hanumau elim (100) amul en talite tai , ka keil vasi arondan .
41006041	Evus , Iesu kur veret koa elim ka mesau elu , lele vina nesa , ka san masmasien min Ahi veni . Evus , vul vahas veret ka sasani min teindan elu (12) onen , ariti min meatin keil . Ka mesau emun ariti min keil .
41006042	Meatin keil vasi akanian , vange vil revi .
41006043	Ka navong teindan elu (12) ouva avakur soke veret keil ka mesau , veiat teindan elu (12) vil mules .
41006044	Ka en avong enek , amo keil rokol tousan elim (5000) akanian ral min one keil .
41006045	Akanian evus , Iesu viteni min teindan elu (12) onen ouva en vot ka ilamu eni , iha en out Betseta , en usioai . Ka kei enges ro vasila meatin keil ouvahaha .
41006046	Navong mea ran keil , kei mual vina en vatihou vahis min Ahi .
41006047	Ka navong out mul vong , Iesu va en out ut . Les vot mul luhu en mari oai ten out Kaleli .
41006048	Ka teindan elu (12) onen avotini keih avahalis veni avisu ral min eang keih . Ka en vongien , out romulantei mau , Iesu mai ven keil , mul mual en hoi oai , ka mul vasolin keil .
41006049	Ka navong alesi keke Iesu mul mual en hoi oai mukok , amis kai avit , “ ! Ei , ninin tai ! ”
41006050	Ka keil ametau houlu . Ka hatte tas , Iesu selus min keil vit , “ ! Mihekeih ! Inau netin keinek . ! Minametautei ! ”
41006051	Evus , va musil keil en vot , ka eang va netan . Teindan elu (12) onen amuti manin houlu ,
41006052	veni keil arkilea revitei asa keke Iesu mul mumoni en avong kei vengan 5000 meatin . Rendemien one rokurtei aneite ten merikel enek .
41006053	Iesu ral min meatin onen keil amukoteh oai en vot ka ouva apar kati en out Kenesaret .
41006054	Avong amea ran vot , hatte tas meatin keil alei kilea Iesu .
41006055	Sakini , meatin keil amuloh rahit out enek ka akur leimesai keil koa amatil en suvon one umai . Umai en out koa keil alonge Iesu mul ien .
41006056	En out vasi koa Iesu va en ; meteimal keil , taon keil , vuo en sise mun ; meatin keil alah koakeil amesai ouva en out talahruaien . Keil apeah Iesu en mesaien one vuo avatokol kele eisin enges onen . Ka koakeil vasi arokol kele eisin onen , amoul eris .
41007001	Farasi keil ral min tiser keil ten mengkatien onen Mosis ka en out Serusalem , ka keil aso ruai rahit Iesu .
41007002	Keil alei kilea keke navong teindan elu (12) onen Iesu amul akan anien ae , arkastei he vasuval sakien onen Siu keil .
41007003	( Farasi keil ral min Siu vasi keil amules amusil kat hihiseien keil onen avu keil telamu . Ihit ianian , ikas he helamu en sise koa hemal ka heto , ka evus , ianian esuk .
41007004	Ka navong umai en out tahulhulien , irkaniantei mau rokol avong isan he heha en oai , hemukonek , hesakini ito ris . Ka keil amusil tounah houlu usil sakien keil one telamu , suval sise koa amul akas veioai , sospen , ka tounah keil taanianien one koa vi aean . )
41007005	Sakini , Farasi ka tiser keil ten mengkatien avis Iesu avit , “ ? Vensa meatin keil onom armusiltei hihiseien koa avu orer keil telamu asani minir ? Keil arkastei he en sise koa muto , ka mukos , akanian . ”
41007006	Iesu vit risi min keil vit , “ Kami mimutolas enges en hilivemi . Asa Ahi viteni usil kami mal , suval Aesea mutisi ,  ' Meatin keil eke avouhou minau en selusien , ka tine mul soutin ranau .
41007007	Ka heisavos keke keil ouva netan minau , ven koa keil amul avihisein meatin sav keil en mengkatien houlu koa avit inau nasani . Vuo , mengkatien keil enek , meatin enges mumoni . '
41007008	Miso sesein mengkatien onen Ahi mules , ka mimusil katiat hihiseien onen meatin enges . ”
41007009	Ka Iesu selus kat keil vit , “ Kami mivi meteisau vareis en sise koa mivaling mengkatien onen Ahi vales , vasakini mivousil kat hihiseien keil onamis .
41007010	Suval koa keke Mosis selus keih mini vit , ' Mihehouhou min tata ka mama onami keil , ' ka viten risi vit , ' Munak etai hesili tata vuo mama onen , kei , uasi hemat . '
41007011	Ka kami , mivihisein meatin keil keke akilea aviteni min tata ka mama one avahit , ' Tounah keil onak koa nakilea makataun kamil eni , koanek naling koe tuai vi onen Ahi enges . '
41007012	Sakini , hihiseien enek mumon keil arkatauntei mun tata ka mama one keil .
41007013	Mukonek , hihiseien keil koa misani min teisav keil , mumon selusien onen Ahi vi heisav enges . Ka tounah houlu mukonek mimumoni . ”
41007014	Evus , Iesu vise meatin keil umai veni ka viteni min keil vit , “ Mihetaengon inau , kami vasi miheilea asa mahiteni .
41007015	Tounah tovuol val hae en meatin vailea voumoni vahi amus . ! Vuo , sakras ! Tounah vasis koa mea ran tin meatin , kei enges kilea voumoni vahi amus .
41007016	[ ! Keik ralingom mul , kitaengoni ! ] ”
41007017	Navong lokovein meatin keil enek va neim , teindan elu (12) onen keil avisi vahit kilea asa viteni .
41007018	Sakini , Iesu viteni vit , “ ? Rendemien onami mun rokeihtei ? ? Kami mirkileatei veah ? Tounah tovuol koa mul hae ka va neim enuk kilea voumon keik kovi amus .
41007019	Veni kei rovatei en moulien onom , va en vangom enges , ka evus , mea ranuk eris . ” ( Usil selusien enek , Iesu vit kilea vit anien vasi keil tahos taanian . )
41007020	Ka viteni mun vit , “ Tounah keil koa akistal ranuk , keil enges akilea avoumonuk kovahi amus .
41007021	Ven rendemien tatisa keil ka en tinom , sakinuk kumon tounah keil tatisa : kikur sakien onen hoeaso , kihena , kuas meatin ,
41007022	kikur ason meatin sav , kihi metenan , kipurun ka kiluvos meatin sav , kihassik , kihi elu , kisili meatin sav , kivutuk , ka rendemien onom hehi vau enges .
41007023	Tounah keil vasi enek ka en tinom ka sakinuk kovi amus . ”
41007024	Evus , Iesu mea ran keil en out enek , ka va vesesal en meteimal ten out Taer . Va en eim ka enrovattei meatin etai vailea out koa kei mul ien , ka sakras vato suai .
41007025	En avong enek , ahin tai koa natnahin ninin tisa mul ien raengon Iesu mai en out onen , ka kei va vesesal veni ka retengeiril mini .
41007026	Ahin enek rovitei Siu tai , avasi en out Siria-Fonisia , kei peah Iesu vakulat ninin tisa ran natnahin .
41007027	Ka Iesu viteni mini vit , “ Helamu , mehehengan titiali keil . Rotahostei anien an titiali , avasoni vaha min ' huli keil ' . ”
41007028	Ahin enek viteni mini vit , “ Ka asuv , huli keil amul rahit titiali keil akilea avan soke anien koa keil akan rani . ”
41007029	Sakini , Iesu viteni mini vit , “ Ven tounah koa koviteni , kiha ris teim , kihotini keke ninin tisa mea ran natmahin . ”
41007030	Ka kei va teim , les natnahin mul en avet , ka ninin tisa va tuai rani .
41007031	Evus , Iesu va ran meatin keil ten out Tir , ka pas out Saedon ka out Dekapolis . Kei ral meatin onen keil ouva vio . . . rokol mari oai ten out Kaleli .
41007032	En out enek , meatin koakeil akur meatin tai koa ralingen vonhon ka vi ameng mai veni ka apeah Iesu valing hen eni .
41007033	Ka Iesu mulis mea ran keil , ling kalihen en ralingen meatin , mutiv , ka rokol men meatin enek .
41007034	Evus , Iesu seipat vina nesa , leh eang , ka viteni min meatin enek vit , “ ! Epapata ! ” ( koa viteni en selusien onen vit , ' ! Metal ! ' ) .
41007035	Hatte tas , meatin enek ralingen kilea valong tounah keil , kilea vaselus , ka kei mul selus maes .
41007036	Ka evus , Iesu vit koe meatin keil keke anahitentei min meatin etai . Heisavos kei vitehiteni min keil , ka keil ouva avitehiteni suk .
41007037	Ka koakeil araengon tounah enek amusil eni ka avit , “ Tounah vasi koa kei mumoni tahos . Kei mumon koakeil ralinge vonhon , araengoni tahos ; ka koakeil avi ameng , aselus . ”
41008001	En avong sav eris , meatin keil houlu amusil Iesu ka umai en out tas . Ka navong anien ae vus , Iesu vise teindan elu (12) umai veni ka viteni min keil vit ,
41008002	“ Ekmahis meatin keil eke veni keil aro ral minau en avong etel , ka tounah tovuol avani .
41008003	Munak nisila keil iha ris en teim se ka irkaniantei , ave hememerau ka mete hemalikelik en sise , veni keil koan aka soutin . ”
41008004	Ka teindan elu (12) onen avisi avit , “ Romul en out volvol . En out enek , meatin sakras vahotin etai anien keke kilea vahengan meatin keil eke . ? Hemukave ? ”
41008005	Iesu vis keil vit , “ ? Veret ehis mikur kati ? ” Keil avit risi mini avit , “ Veret oulu (7) enges ”
41008006	Evus , Iesu viteni min meatin keil vit avatondan . Kur veret , san masmasien min Ahi , ka vul vahasi . Evus , sasani min teindan elu (12) onen keil vit avatiti min meatin keil , ka amumoni .
41008007	Ka mesau havivis akur kati . Iesu san masmasien min Ahi ven mesau , ka viteni min meatin onen keil ariti mun min keil .
41008008	Meatin vasi keil akanian vinvin , vange vil . Evus , teindan elu (12) akur mari veiat oulu (7) ka alah revin soke anien koa mules .
41008009	Meatin tousan ehat (4000) akanian en avong enek . Akanian evus , Iesu sila meatin keil ouvaha ris en teim se .
41008010	Evus , Iesu vut va en vot ral min teindan elu (12) onen ka ouva amukoteh mari oai ten out Kaleli , ouva en out sav koa avise en ' Dalmanuta ' .
41008011	Farasi keil umai ven Iesu ka amul aselus kutut ral mini . Keil evati avahotin anatin eni , sakini avis kei kilea voumon etai merikel vatal min keihoen ten out nesa avalesi .
41008012	Navong keil avisi mukok , Iesu longe tisa , ka viteni min keil vit , “ ? Vensa meatin keil ten kosa avis etai merikel avalesi ? ! Vuo ! ! Nirmumon etai tounah ilesi vasakin keil avakur anatinien eni ! ”
41008013	Sakini , lokovein keil , vut va en vot ral onen keil , ka ouva en usioai .
41008014	Navong keil ouvut en vot , teindan elu (12) akilea evobongen avakur kat veret vavinvin en keil , akuri heite tas .
41008015	Ka navong amul veah en vot , Iesu rali keil ka viteni vit , “ Mihelei kat kami , mihelele revi en is onen Farasi keil ral min is onen Asuv Herod . ”
41008016	Koanik sakin keil amul aselus min keil eris aviteni avit , “ Kei viteni mukok veni rorkurtei veret vatal ir . ”
41008017	Iesu kilea asa amul aviteni ka vis keil vit , “ ? Vensa mimul miselus usil veret koa tovuol ? ? Mirlei kileatei vuo mirlong kileatei veah ? ? Rendemien onami memeraus ?
41008018	? Metomi mul , mirlei kileatei ? ? Ralingomi mul , mirlong kileatei ? Emivobongeni
41008019	navong navul vahas veret elim min tousan elim (5000) meatin keil . ? Veiat ehis ke mul vilelau , keke kami misieni ? ” Keil avit risi avit , “ Veiat teindan elu (12) mules . ”
41008020	“ ? Ka navong navul vahas veret oulu (7) min tousan ehat (4000) meatin keil , veiat ehis ke mules ka misieni ? ” Keil avit , “ Oulu (7) mules . ”
41008021	Ka vis keil , “ ? Mirkileatei veah aneite ten tounah keil enek ? ”
41008022	Navong ouva en out Betseta , meatin keil akur metovar tai mai ven Iesu ka apeahi keke vatokoli .
41008023	Iesu vuli kat meatin enek ka mulamuni lumea ran meteimal . Evus , mutiv kat meten ka ling hen mul ien ka visi vit , “ ? Mukave , kokilea kovales etai tounah ? ”
41008024	Ka meatin enek lele rahiti ka viteni vit , “ Nales meatin keil asuval vatiai keil koa amul akaikai . ”
41008025	Sakini , Iesu ling ris hen mul en meten . Evus , meatin enek lele visi ka meten mai tahos , lei kilea tounah vasi .
41008026	Evus , Iesu vit koe vit , “ Konahatei ris en mari meteimal . ” Ka sila ris va teim .
41008027	Evus , Iesu ka onen keil ouva en meteimal keil koa amul vesesal en out Seseria-Pilipae . Ka navong amul semau en sise , vis keil vit , “ ? Meatin keil aviten inau navi meatin sei ? ”
41008028	Keil avit risi avit , “ Keil koan avit keik kovi Sion koa rang rindun meatin keil , koan avit keik kovi Ilaetsa . Ka keil koan mun avit keik kovi provet tai telamu . ”
41008029	Ka vis risi min keil vit , “ ? Mukave en kami ? ? Mimundemi mivit inau navi isei ? ” Ka Pita vit , “ Keik kovi Kristo koa Ahi vat kati . ”
41008030	Ka Iesu vit koe keih min keil vit , “ Minahit lattei inau min meatin sav keil . ”
41008031	Ka Iesu mul visein teindan elu (12) onen vit , “ Natin Meatin hekur mahien imok hehi houlu , ka meatin houlu iseseini : elda keil , asuv keil onen pris keil , ka tiser keil ten mengkatien onen Mosis . Keil uasi hemat . Evus , en avong etel , hemoul eris ran matien . ”
41008032	Kei vit vasin tounah min keil . Ka Pita kur seheni havivi , ka mul selus keih mini vit nahitentei mun namukonek .
41008033	Ka Iesu viles , lei rahit meatin onen keil , ka selus keih min Pita , “ ! Ha ranau , Temat ! ! Rendemien onom rokatei ven Ahi , ka ven tounah keiles ten out netan ! ”
41008034	Evus , Iesu vise meatin keil ral min teindan elu (12) umai veni ka vit , “ Munak keik tai emvati kovakatau enau , kisesein moulien onom , kihous aiveave onom , ka kusil nau .
41008035	Veni munak kihuli kat moulien onom , hevuol ranuk . Ka munak kimaen moulien onom hevuol venau ka ven more longlongien onen Ahi , kikur moulien koa vi anatin .
41008036	? Munak kokur tounah vasi ten out netan , ka moulien hevuol , koanek tahos enuk ? ! Vuo !
41008037	Tounah tovuol kovasani vakur ris moulien onom .
41008038	Avong kosa vilelau en tisaen ka hoeasoen ral min out netan , ka munak kimemou enau ka hihiseien onak , Natin Meatin hememou enuk navong hemai ris hetal min angelo keil onen ka en muohien koa Tamen hesani mini . ”
41009001	Ka mul selus vit , “ Naviteni anatin eli , tei en kami koa miro ekok , irmattei hetakol avong keil iles hiasuvien onen Ahi hemai hetal min keihoen . ”
41009002	Katau , avong ahetai (6) muli , Iesu kur Pita , Tiemes , ka Sion ka mulamu en keitel , telvina en mari vatihou tai , veni keitel enges telvato . Navong telro ien , tellele telles nan Iesu viles ,
41009003	ka eisin onen viles vahi muoh vis muoh , ritin vareis . Meatin tovuol vakaskas vamukonek .
41009004	Evus , telmali telles Ilaetsa ka Mosis lumul luselus ral Iesu .
41009005	Ka Pita selus ravobong vit , “ Tiser , tahos imok keke komeitel metmul ekok . Metheovav en vah hetel : tai onom , tai onen Mosis , ka tai onen Ilaetsa . ”
41009006	Kei ral tunali telmetau houlu , sakini reingeingen tounah vahiteni .
41009007	Evus , mahmah tai kistal ka mutaluh koe keitel , ka tellong rea tai koa vit , “ Koanik vi Natkuli kati tas varei keisom , ka envatien onak mul ien . ! Mithelong kat ren ! ”
41009008	Tellele konakon ka rahit keitel ka telroles etai mun meatin , Iesu enges ro ral min keitel .
41009009	Navong telmita ris netan , Iesu vit koe keitel vit , “ Minahitehitentei tounah koa mitlesi min meatin etai hetokol avong koa Natin Meatin hemoul eris ran matien . ”
41009010	Tellong kat ren , ka en keitel enges telmul telselus usil aneite ten selusien enek , ' moul eris ran matien . '
41009011	Ka telvis Iesu telvit , “ ? Vensa tiser keil ten mengkatien avit Ilaetsa hemai helamu ? ”
41009012	Sakini vit kilea min keil vit , “ Anatin , Ilaetsa hemai ekok helamu vasak mesen meatin keil ven amaien onen Kristo . Ka miheilea keke Tus Votut viteni mun keke Natin Meatin helong mahien ka meatin keil iseseini .
41009013	Ka naviteni min kamitel , Ilaetsa mai tuai , ka meatin keil asakini tisa mini suval koa evati , usil asa Tus Votut viteni . ”
41009014	Navong Iesu ral min Pita , Tiemes ka Sion telmita ris ven meatin sav keil onen Iesu , telles meatin keil houlu aka rahit keil , ka Tiser keil ten mengkatien amul amusel ral keil .
41009015	Navong meatin keil ales Iesu kistal , amuti manin , ka amuloh ouva , aretalihe mini .
41009016	Ka Iesu vis meatin onen keil vit , “ ? Mimul mimusel ral min keil en asa ? ”
41009017	Meatin tai en keil vit , “ Tiser , nakur natkuli mai minuk veni ninin tisa tai mul ien , sakini sakras vaselus .
41009018	Navong ninin enek muasi , kuvini va netan , ka sakini , si kokohin mai , lohon katiloh , ka aven vasi keih . Navis meatin onom keil avahile lati , ka keil asakras . ”
41009019	Iesu viteni min keil vit , “ ! Ekovei ! Meatin keil ten avong kosa , demkatien one tovuol vareis . ? Nito hetal kami avong hehis ? ? Avong hehis nilei kat kami enges ? Alkur ehon vamai minau . ”
41009020	Sakini , akur ehon va min Iesu . Ka navong ninin tisa enek lesi , sakin ehon enek maleilei , mot va netan ka reitei , ka si kokohin mue ran ongon .
41009021	Iesu vis tata onen ehon vit , “ ? Avong ehis , keke kei mukok ? ” Vit risi mini vit , “ Navong netin vi ehon .
41009022	Avong houlu ninin tisa enek vit vouas vini , suval soni va en ahang ka en oai . ? Emhemahis komai li ka kikatau komai munak kokilea kovoumoni ? ”
41009023	Ka Iesu vit , “ ? Vensa kovit , ' munak kokilea kovoumoni ? ' Meatin kilea voumon tounah vasi munak demkatien onen mul . ”
41009024	Hatte tas , tamen peahi vit , “ Nakur demkatien , ka rovinvintei . ! Kataunau makur tei ris ! ”
41009025	Ka navong Iesu lei kilea keke meatin keil amuloh umai ven keil , viteni min ninin tisa vit , “ Naviteni minuk , ninin ten ameng ka raling vonhon , kimea ran ehon eke ka kirmaitei mun varei eni . ”
41009026	Ninin mis kai ran ehon , maleilei keih , ka mea rani . Ka ehon enek suval koa mat varei , ka meatin tei avit , “ ! Mat tuai ! ”
41009027	Ka Iesu kur hen ehon , rali lati ka kei mulomal .
41009028	Evus , Iesu va neim ral min onen keil , ka avis lelau eni avit , “ ? Komai misakras mevahile lat ninin tisa enek vensa ? ”
41009029	Kei vit kesi vit , “ Hisien enges kilea voumon vatte nek vamea . ”
41009030	Iesu ral min teindan elu (12) amea ran out enek , amual ouva en out Kaleli . En avong enek enrovattei meatin etai vailea out kei ro ien ,
41009031	ven kei mul visein meatin onen keil . Kei viteni mukok vit , “ Natin Meatin isani heha min koakeil iuasi hemat . Ka hekatau avong hetel , kei hemoul eris ran matien . ”
41009032	Ka keil areingeingen aneite ten hihiseien enek , ka ametau avahisi eni .
41009033	Iesu ral teindan elu (12) umai en meteimal ten out Kapaniam ka ouva ris teim . Ka Iesu vis keil vit , “ ? Asa keke mimul misel kutut veni en sise ? ”
41009034	Ka keil aro raeng veni keke en sise amul arun kutut ven isei houlu mok en keil .
41009035	Sakini , Iesu rondan , vise ruain teindan elu (12) , ka viteni min keil vit , “ Isei keke envati val nesa , heling kei heha netan . Mukonek , hehi meatin toumien onen meatin vasi keil . ”
41009036	Evus , Iesu kur titiali tai ka lingi mulomal luhu en keil . Kei kav kati ka viteni min keil vit ,
41009037	“ Meatin koa hekur revi titiali koa mukok en isok , mul kur revi nau . Ka navong kur revi nau , rovitei inau enges , kei kur revi tamun koa sila inau . ”
41009038	Ka Sion Sepeti viteni min Iesu vit , “ Tiser , komai meles meatin tai mul vile lat ninin tisa keil en isom , ka meviteni mini keke hehati , ven kei rovitei tai enir . ”
41009039	Ka Iesu viteni min keil vit , “ ! Minahitentei mini nahati ! Veni munak meatin etai mumon merikel tai en isok , sakras vamea ka vaselus karenau .
41009040	Ven meatin koa rovitei time tisa venir , kei vi orer .
41009041	Anatin naviteni li min kami , meatin etai koa hesan oai enges min kami ven isok , kei hekur heite teni .
41009042	“ Ka en usite sav , munak meatin etai houmon titiali etai eke koa mundem katnau hemot en tisaen , hetahos imok min meatin enek keke isar kat mari ahat en hiren ka isoni hemarindo en anev ten atas .
41009043	En vati rendemien enek , munak tai en kami , hen sakin kei mot en tisaen , heta kotehei . Hetahos imok mini keke hen tai hevuol ka kei hekur more moulien koa sakras vavus . Hetisa mini hen elu mules , ka heha en out onen temat keil , en out koa ahang teni sakras vavus .
41009044	[ Heha en out koa asilat keil koa areingeingeni avamat iani , ka ahang koa heani reingeingeni vavus . ]
41009045	Ka munak meatin tai alen sakini mot en tisaen , hetakotehei . Hetahos imok mini keke alen tai hevuol ka kei hekur more moulien . Hetisa alen elu , ka ison meatin enek heha en ahang onen temat keil .
41009046	[ Heha en out koa asilat keil koa areingeingeni avamat iani , ka ahang koa heani reingeingeni vavus . ]
41009047	Ka munak tai meten sakin meatin enek mumon tisaen , hekis lati . Hetahos imok mini keke meten tai hevuol ka kei hekur more moulien . Tisa meten elu lumules , ka ison meatin enek en ahang onen temat keil .
41009048	Heha en out koa asilat keil koa areingeingeni avamat iani , ka ahang koa heani reingeingeni vavus .
41009049	“ Meatin vasi itolas en ahang ka sol ( isuval sanien votut koa asani min Ahi en Eim Votut . )
41009050	Sol tahos . ? Ka munak konien teni evus , hemukave ? Kosakras kovaling ris konien eni . Konien koa tahos suval tomat koa mul en kami , mihelei kat revi minaso suaintei !
41010001	Iesu selus min keil evus , amea ran out enek , amu koteh Oaisal Sodan , ka ouva en provins ten out Sudea . Meatin houlu umai veni ka Iesu visein keil suval koa lises mul mumoni .
41010002	Farasi keil koa umai veni avit avasak visi . Sakini , avisi avit , “ ? Hit visi min komai , mengkatien orer maen meatin hetasil ran ahin onen ? ”
41010003	Iesu vis ris keil vit , “ ? Mengkatien kave keke Mosis sani min kami ? ”
41010004	Keil aviteni mukok avit , “ Mosis maeni keke meatin kilea vatis Setifikat ten Tasilien , evus , kilea vasila ason vaha .
41010005	Iesu viteni min keil vit , “ Mosis mutis mengkatien koanek veni vatumi keih ramat .
41010006	Ka en avong mulamu , navong Ahi mumon tounah en out netan , ' mumon meahos ka ahin ' , suval koa Tus Votut viteni .
41010007	' Ka ven koanek meatin hemea ran tata ka mama onen ka hevituai min ahin onen ,
41010008	ka keilu luhemai luhetas . ' Sakini , luhervitei elu , luhemai luhetas sesuk .
41010009	Sakini , asa koa Ahi lah vituai eni tuai , meatin enges noumontei natasil . ”
41010010	Navong amu ris ouva teim , teindan elu (12) onen avisi en tounah enek .
41010011	Kei vit kesi min keil vit , “ Meatin koa ling ahin onen ka retalihe ral min ahin sav , kei mumon hoeaso vakat ahin onen koa mulamu .
41010012	En sise enek , ahin koa ling meatin onen ka retalihe ral min meatin sav , kei mun mumon hoeaso . ”
41010013	Katau en avong enek , meatin keil alah titiali keil umai ven Iesu vatokol kat keil , ka meatin onen keil avul kat keil .
41010014	Navong Iesu les tounah enek , kei kalialin vatin ka longe tin tisa , ka viteni min meatin onen keil vit , “ Almaen titiali keil avamai venau , ka minating koetei keil , ven koa hiasuvien onen Ahi hel en koakeil vatte nek .
41010015	Naviteni min kami keke meatin koa sakras vakur revi hiasuvien onen Ahi hesuval titiali keil eke , hiasuvien onen sakras val en kei . ”
41010016	Evus , kav koe titiali keil , ling hen mul en keil ka san tokolkatien min keil vasi , tai vis ka tamun .
41010017	Navong Iesu mul eris vaha , meatin tai muloh veni , retengeiril mini ka visi vit , “ ? Tiser tetahos , numon sa keke hesakini nikur moulien ten lisenges ? ”
41010018	Iesu visi vit , “ ? Vensa kovise inau kovit natahos ? Meatin tovuol vatahos , Ahi enges tahos .
41010019	Keik kokilea mengkatien keil koa vit : ' Konou vinitei meatin , ' ' Konakurtei ason meatin sav , ' ' Konahenatei , ' ' Konaliluvostei en isen meatin sav , ' ' Konakurtei ahat en sise taliluvosien , ' ka ' Kihouhou ven tata ka mama onom . ' ”
41010020	Meatin enek vit , “ Tiser , navong semau keke navi titi ehon tai , nalong kat mengkatien keil enek . ”
41010021	Iesu lesi ka envatien onen mul ien ka vit , “ Tounah tas kormumontei veah . Kiha mau , kisan tounah vasi keil onom ihuli , ka kisan ahat teni min livere keil . Hesakini tounah onom hehi houlu en out nesa . Evus , kimai , kusil nau . ”
41010022	Ka navong meatin enek long selusien enek , envon . Ka nan tisa eni . Mual va rani ka longe tisa veni tounah onen houlu .
41010023	Iesu lei rahit meatin onen keil ka viteni min keil vit , “ Meatin keil koa tounah one houlu , keih ramat keke hiasuvien onen Ahi val en moulien one . ”
41010024	Meatin onen keil amuti manin en selusien onen , ka Iesu vit risi vit , “ Onak keil , keih ramat keke hiasuvien onen Ahi val en moulien onen meatin etai .
41010025	Mari kamel tai sakras vakirisil en meten nitel . En rendemien enek , meatin emun koa tounah onen houlu , sakras vareis hiasuvien onen Ahi val en moulien onen . ”
41010026	Ven selusien enek , meatin onen Iesu keil amuti manin houlu , ka avis keil avit , “ ? Isei suk kilea vakur moulien ? ”
41010027	Ka Iesu lei rahit keil ka vit , “ ! Keinek ! Meatin sakras voumoni , ka Ahi enges kilea vasan moulien hau . Tounah vasi mannon ven Ahi . ”
41010028	Ka Pita selus vit , “ Komai , melokovein tounah vasi keil onomai keke memousiluk . ”
41010029	Sakini , Iesu viteni min keil vit , “ Anatin , naviteni min kami , koakeil alokovein teim se , vuo tue keil , vuo ahine keil , vuo mama , vuo tata , vuo titiali , vuo ah se keil venau ka ven longlongien hos ;
41010030	keil ikur heite teni hehi houlu vis hehi houlu mok en avong kosa . Ikur eim keil , tue keil , ahine keil , mama keil , titiali keil , ka ah se keil . Ka en usite sav , ikur sakvisien keil emun . Ka en Avong Ekor , keil ikur moulien koa sakras vavus .
41010031	Ka houlu koa kosa amulamu , imai ikatau . Ka houlu koa kosa akatau , imai suk ilamu . ”
41010032	Iesu ral meatin onen keil amual ouva Serusalem , ka Iesu mul mulamu en keil . Meatin keil onen amuti manin , ka meatin sav keil koa amusil keil ametau houlu . Eris , Iesu kur teindan elu (12) ouvaseh , ka mul viten asa hemai en moulien onen min keil .
41010033	Kei viteni min keil vit , “ Mihetaeng , romul rovahina Serusalem . Ka en out enek , tai hemae lat Natin Meatin heha min asuv keil onen pris keil ka tiser keil ten mengkatien onen Mosis . Keil iling hakot koa hehi ten matien mini . Isa lati heha min meatin keil koa rovitei Siu .
41010034	Keil enek umon tohtohien heha kati , itiv kati , itahi en viau , ka ouvini . Ka en avong hetel , hemoul eris ran matien . ”
41010035	Evus , Tiemes keilu Sion , Natin Sepeti keilu , lumai ven Iesu ka luvisi luvit , “ Tiser , emalvat tounah tai kovoumoni min komal . ”
41010036	Iesu vis keilu vit , “ ? Asa varei ? ”
41010037	Ka luvit kesi mini luvit , “ Navong kihi asuv houlu ka kilosil kat out vasi keil ral muohien , emalvati kovamaen komal melvatondan vatal minuk , tai en usite matu ka tai en usite meil onom . ”
41010038	Ka Iesu viteni min keilu vit , “ Milreingeingen asa koa milmul milvisi . Milkilea milvakur mahien keil vasuval koa inau nikuri ? Milkilea milvahat kamil navong sakvisien keil hemai hesuval koa inau nihat nau ? ”
41010039	Luvit , “ ! Melkilea ! ” Sakini , Iesu viteni min keilu vit , “ Anatin , milhekur mahien hesuval inau nikuri , ka milhehat kamil navong sakvisien keil imai hesuval inau nihat nau .
41010040	Ka inau , nasakras mahiten isei hetondan en usivek matu ka usivek meil . Ahi nges kilea hesan out enek min keil koa kei vit valingi . ”
41010041	Ka navong tateisav keil along tounah enek , avuroh kat Tiemes keilu Sion .
41010042	Sakini , Iesu vise ruain keil vasi umai veni ka vit , “ Mikilea en sakien onen hetetamen keil koa alosil kat meatin sav keil . Keil amumon tounah keih ramat min keil , vasakini keil availea keke moulien one mul en he . Ka mari meatin keil emun amumon vate en keihoen one .
41010043	Ka sakien one rovitei sakien koa onami . Ka munak kami tai envati vahi houlu en kami , kei hemai hesuval meatin toumien onami .
41010044	Ka munak tai en kami envati vamai valamu en kami , kei hemai hehi eisisil onen meatin vasi keil .
41010045	Veni Natin Meatin romaiteis ven meatin keil avakatauni . Vuo , kei mai vakataun meatin vasi , ka vasan moulien onen vahul lat keil ran keihoen ten tisaen . ”
41010046	Navong Iesu ral meatin onen keil ka vangi meatin keil emun amusil sise avina en out Serusalem , aloholi out Seriko . En out enek , metovar tai mul rondan en vali sise . Isen Batameas , natin Timeas , ka mul viram ven mane min meatin keil .
41010047	Navong kei raengoni keke Iesu koan Nasaret , kei mul visohiso vit , “ ! Iesu , Natin asuv houlu Deved ! ! Emhemahisnau li ! ”
41010048	Meatin keil houlu avit koe mini avit vato raeng . Ka kei visohiso keih tamun vit , “ ! Natin asuv houlu Deved , emhemahisnau li ! ”
41010049	Sakini , Iesu vati , ka vit , “ ! Alvise vamai ! ” Ka keil avise metovar avit , “ Kisik ! Mea , kei mul visok . ”
41010050	Sakini , kei ling kaliko koa mutaluh koe eni mules , ravul mea , ka va ven Iesu .
41010051	Iesu visi vit , “ ? Emvat asa maumoni minuk ? ” Ka metovar viteni mini vit , “ Tiser , ekvati maleilei ris . ”
41010052	Ka Iesu viteni mini vit , “ Demkatien onom sakinuk kotahos eris . Ha ris teim . ” Hatte tas , kei kilea valele , ka musil Iesu en sise .
41011001	Navong Iesu ka onen keil umai vesesal en out Serusalem , keil akistal en meteimal ten out Betfas vesesal en Hou Nei Olip . En out enek , Iesu sila meatin elu onen
41011002	ka viteni min keilu vit , “ Milheha en meteimal koa keisom . Navong milhekistal en out enek , milheles titan dongki tai asar kati mul en out enek koa meatin tovuol veah vatondan en eisilin . Milheluvati ka milhelehei hemai ekok .
41011003	Ka munak meatin etai hehis kamil vensa milmumon tounah enek , milhehiteni keke asuv envati ka hervitei tuetin , hesan risi hemai . ”
41011004	Sakini , luva lules titan dongki enek en vali sise , asar kati vesesal en voiteh ten eim tai . Navong lumul luluvati ,
41011005	meatin keil koa amul en out enek avis keilu avit , “ ? Vensa milluvat titi dongki keisom ? ”
41011006	Luvit kesi min keil suval koa Iesu viteni min keilu , ka alokovein keilu luva .
41011007	Ka lukur titi dongki luva ven Iesu , lukuvin eisin onealu vina en eisilin titi dongki ka Iesu rondan eni .
41011008	Navong Iesu mul mual en dongki , meatin keil houlu amul asak mesen sise onen voual ien . Keil koa amul avoein eisin one ka teisav amusah oumeil en vali sise ka aling revi en sise .
41011009	Meatin keil koa amul amulamu ka koakeil akatau amul avisohiso ,  “ ! Masmasien min Ahi ! Ahi Asuv hetokol kat kei koa mai en isen !
41011010	Tokolkatien onen Ahi Asuv hel en hiasuvien koa vesesal hekistal , koa mul en hen Asuv Houlu Deved , avu orer telamu ! ! Masmasien hehina min Ahi en out nesa ! ”
41011011	Iesu kistal Serusalem ka va en Eim Votut . Lele ka rahit , lei vasin tounah keil . Ka veni meteiai mul vita netan , kei mea ris ral teindan elu (12) onen keil ouva varei en out Betani .
41011012	Out mulan , navong aka ris Betani , Iesu raengon amai kati .
41011013	Les vati fik mul keva neli , oute houlu . Ka mual va , valei vis heite . Navong va vesesal , les outes , ven rovitei avong teni vatekao .
41011014	Ka Iesu viteni min vati fik enek vit , “ ! Meatin hetovuol emun hean etai heiai eris ranuk ! ” Ka teindan elu (12) onen alonge .
41011015	Navong akistal en out Serusalem , Iesu va en Eim Votut ka mul likat rasil lin meatin keil koa amul avulhul ka asalem . Kei vou vilehiles avet onen meatin koa amul akekes en ahat ka out tatondanien onen koakeil asalem en ame .
41011016	Ka romaen etai meatin vakur tei tounah avaka pas teahu ten Eim Votut .
41011017	Ka sel kat keil vit , “ Ahi viteni en Tus Votut vit ,  ' Eim mok ihise en ' Eim Tahisien ' onen meatin vasi keil ten out netan . '  Ka kami , mivilesi mai vi ' Eim Mon Tarhena Keil ' . ”
41011018	Ka navong asuv keil onen pris keil ka tiser keil ten mengkatien onen Mosis alonge , amul alekat sise koa vasakini avouas Iesu vamat . Ka keil ametaun Iesu ven vasi keil amuti manin en hihiseien onen .
41011019	Navong mendilah mai , Iesu ral meatin onen keil amea ris ran out Serusalem .
41011020	En visokon semau , navong amual en sise , alei ris vati fik mukou tuai , oute vita rokol litei netan .
41011021	Pita rendem ris en tounah koa kur out ka viteni min Iesu vit , “ ! Tiser , kilesi ! Vati fik koa koselus keih mini , mukou tuai . ”
41011022	Iesu vit kesi min keil vit , “ Mihekur demkatien en Ahi .
41011023	Anatin eli naviteni min kami , munak kami tai hehiteni min hou eke vamea ka vahita en atas , tounah koa visi , Ahi houmoni mini . Ka demkatien onen hekeih en asa koa visi .
41011024	Mukonek , naviteni min kami , navong mivis ven tounah tai , mihekur demkatien keke mikuri tuai , ka kei hesan tounah koa mivisi .
41011025	Ka navong kami tai mulomal vahis , ka mundem tounah tisa koa meatin sav mumoni mini , helokovein vurohien onen ka methos onen heha ris min meatin enek . Hesakini , Ahi Tamer ten out nesa , methos onen hel eni ven asa tisa kei mumoni .
41011026	[ Munak methos onom tovuol en meatin sav , Ahi Tamer , methos onen sakras val en tounah tisa koa kumoni . ] ”
41011027	Umai ris en out Serusalem . Ka navong Iesu mul mual neim en Eim Votut , asuv keil onen pris keil , tiser keil ten mengkatien onen Mosis , ka elda onen Siu keil umai veni .
41011028	Keil avisi avit , “ ? Vensa komumon tounah keil eke ? ? Isei maeni minuk ? ”
41011029	Iesu vit kesi min keil vit , “ Nihis kami suk en tounah tai . Ka munak mihitehiteni minau , nihiteni mun min kami isei maenau namumon tounah keil eke .
41011030	Alhit visi minau ? Isei keke maen Sion koa rang rindun meatin keil ? ? Ahi vuo meatin enges ten out netan ? ”
41011031	Koanik sakin keil amul aselus rahiti min keil eris avit , “ ? Rehehiten sa ? Munak rehehit ' Ahi maeni , ' kei hehit , ' ? Ka vensa mirmundem kattei Sion ? '
41011032	Ka rosakras rovahit , ' Meatin enges maeni ' ven meatin keil eke amundem kat Sion vi provet tai onen Ahi . ” Ka keil ametau meatin keil anavuroh kat keil .
41011033	Sakini , avit risi min Iesu avit , “ Komai mereingeingeni . ” Ka Iesu viteni mun min keil vit , “ Inau mun , nirvitentei varei isei maen tounah keil eke namumoni . ”
41012001	Evus , Iesu ra usil tatavolien tai min keil vit , “ En avong tai , meatin horetan tai luh nei grep tai . Mumon vioh ka rahiti , kil avul tai koa vi out koa avushus lat si heiai ien , ka muti avet tai vina nesa taleleien . Evus , san out enek min meatin sav keil amul alosil kati ka ikur hati heite rani . Ka kei va en out sav koa soutin .
41012002	Navong mal avalah heiai , kei sila eisisil tai va ven koakeil akur out sen , avasan etai hati heiai vahi onen .
41012003	Ka meatin keil enek avuli kat eisisil onen , amuasi , ka asila ris va heisav enges , rokur etai tounah . ”
41012004	“ Evus , horetan enek sila eisisil sav tai ris va . Meatin keil enek amuasi ris en vatin ka apuruni . Evus , kei muris va .
41012005	Sakini , horetan sila eisisil tai ris , ka keil amu vini mat . Sila tateisav keil emun , ka amumoni mun min keil vatte tas : amuti keil koan ka amu vinvini teisav keil .
41012006	Tai sesuk koa vasila , vi natnali kati tas varei . Sakini , kei sila natnali va ven meatin keil enek . Kei mundemi vit , ' Keil ihouhou veni . '
41012007	Ka navong meatin keil enek alesi mul mai , aviteni min keil eris avit , ' Horetan ten out enek , natnali keiek . ! Almai , rovouasi vamat ! ! Hesakini , tounah keil onen , hehi orer esuk ! '
41012008	Sakini , avuli kati , amuasi mat , ka alis teiai onen va ran nei grep . ”
41012009	Ka Iesu vis koakeil amul araengoni vit , “ ? Asa suk horetan houmoni en keil ? Kei hemai , hou vinvini meatin keil enek , ka hemae lat nei grep heha min meatin sav keil ilosil kati .
41012010	Kami mikilea tounah tuai koa Tus Votut viteni vit , ' Ahat koa meatin toumon eimien lesi vi heisav , kei suk mai vi hetamen en keil vasi .
41012011	Koanik , Ahi Asuv mumoni . Rolesi tahos imok ! ' ”
41012012	Navong hetetamen onen Siu keil akilea keke kei mumon tatavolien enek va kat keil , evati avahuli kat Iesu . Ka ametau en vangi meatin keil . Sakini , alokoveini , ka amea ouvaha .
41012013	Hetetamen onen Siu keil koa along tatavolien onen Iesu asila Farasi keil koan ral min Siu keil koan amusil Asuv Herod , keil ouva avakaluvat Iesu .
41012014	Umai ka avit , “ Tiser , mekilea keik komul koviten anatinien , kormusiltei rendemien onen meatin sav keil . Heisavos komul ral hetetamen keil vuo ehon keil enges , hihiseien onom mal enges usil sise koa Ahi envat meatin keil avousili . Mukok , hit visi min komai . ? Hemal enges keke ir , Siu keil , rehul takis heha min kavmen ten out Rom ? ? Rehehuli vuo rehervultei ? ”
41012015	Avaseini keke amul aluvos avit umai en sakien koa tahos , Iesu lei kilea rendemien tatisa one ka vit , “ ? Vensa mivit mivakaluvat inau ? Alsan etai selen vamai , malesi . ”
41012016	Keil asan tai mini , ka vis keil vit , “ ? Nan isei ke ? ? Isen isei mul ien ? ” Keil avit , “ Asuv Houlu ten out Rom keiek . ”
41012017	Sakini , Iesu vit , “ Tounah koa onen asuv houlu , mihesan risi mini . Ka tounah koa vi onen Ahi , mihesan risi min Ahi . ” Sakini , keil amuti manin en selusien onen Iesu .
41012018	Evus , Satusi keil , koa avit meatin sakras vamoul eris ran matien , umai ven Iesu ka avisi avit ,
41012019	“ Tiser , Mosis mutis mengkatien koanik vi orer koa vit , ' Munak meatin tai mat ran ahin onen ka titaealu tovuol , tuon meatin enek hekur vatina onen . Hesakini , luhekur ehon koa ilesi hesuval natin meatin koa mat . '
41012020	En avong tai , time oulu (7) . Koan moeite retalihe , ka navong mat , titan tovuol .
41012021	Evus , koa katauni kur vatina onen , kei mun mat , titaealu tovuol . Tounah enek mai mun en tunali koa etel eni .
41012022	Ka koakeil emun akatau , time keil oulu (7) enek akur ahin koa tin enek , ka titiali tovuol . Ka katau , ahin esuk mat .
41012023	? Sakini , navong meatin vasi keil imoul eris ran matien , ahin enek hehi ason isei ? Keil vasi oulu (7) enek , akur ahin enek . ”
41012024	Iesu vit kesi vit , “ Ileilien onami tamures . ? Mirkileatei vensa ? Ven koa mirkileatei Tus Votut vuo keihoen onen Ahi .
41012025	En avong koa meatin keil imoul eris ran matien , isuval angelo keil en out nesa , tetaliheien hetovuol .
41012026	? Ka usil meatin keil koa imoul eris ran matien , kami mirlei usiltei selusien koa Mosis mutisi usil holeai koa ahang mul ien ka romukan rekountei ? Ekonek mutisi keke Ahi viteni min Mosis vit , ' Inau navi Ahi onen Ebraham , Ahi onen Aesak , ka Ahi onen Siekob . '
41012027	Ahi moul ka vi Ahi onen koakeil amoul , rovitei Ahi onen koakeil umat . ! Rendemien onami romaltei vareis ! ”
41012028	En avong enek , tiser tai ten mengkatien onen Mosis mul raengon selusien Iesu mul viteni min Satusi keil . Kei lesi keke Iesu san selusien koa tahos imok min keil . Sakini kei mea , va ven Iesu ka visi vit , “ ? Mengkatien koa kave varei keke houlu mok en keil vasi ? ”
41012029	Iesu vit kesi mini vit , “ Koa mok tahos keiek , ' ! Meatin keil ten out Isrel , mihelonge ! Ahi vi Asuv orer , kei tanges . Ahi tateisav tovuol .
41012030	Emihehat Ahi Asuv onami en tinomi , en moulien vasi keil onami , en rendemien vasi keil onami , ka en umen vasi keil onami . '
41012031	Koa katauni keiek , ' Emhehat meatin sav hesuval keik emvatuk . ' Mengkatien tovuol emun valoh lin koa keilu eke . ”
41012032	Tiser ten mengkatien vit risi vit , “ Tahos imok , Tiser ! Anatin suval koa koviteni keke Ahi tas , ahi tateisav tovuol emun .
41012033	Ka ir , erhehat Ahi en tiner , ka en moulien vasi keil orer , en rendemien vasi keil orer , ka en umen keil orer . Ka envatien orer val en meatin sav hesuval koa ervatir netin . Koanik tahos imok keke rehendem kati ka rehoumoni , heloh lin koa rehoumon sanien votut houlu hehina min Ahi . ”
41012034	Iesu long kilea selusien onen tahos imok , ka viteni mini vit , “ Keik , vesesal hiasuvien onen Ahi hel en moulien onom . ” Koanek evus , meatin vasi keil ametau varei avahis ris Iesu en etai tounah .
41012035	Navong Iesu mul visein meatin keil en Eim Votut , vis keil vit , “ Mukave keke tiser ten mengkatien keil aviteni avit Kristo koa Ahi rie lati hehi meatin tai koa hekistal enges en ara onen Asuv Deved ?
41012036	Ka Ninin Votut san rendemien min Deved sakini viteni vit , ' Asuv Ahi viteni min Asuv onak vit , “ Tondan en usite matu hetokol avong niling koakeil amumon rea ral minuk en hem . ” '
41012037	“ Asuv Deved , kei sasen enges vise kei en ' Asuv . ' ? Hemukave keke Kristo heka en ara onen Deved ? ” Meatin keil houlu amul along selusien onen Iesu ka asi keil houlu ven hihiseien onen .
41012038	Navong mul visein meatin keil vit , “ Mihelei kat revi tiser keil ten mengkatien . Keil evati aval avoual vatal more eisin koa taveah ka evati mun meatin keil avahouhou min keil en out ten lahruaien .
41012039	Keil alekan out keil koa asak koe ven mari meatin keil en eim ten hihiseien onen Siu keil ka out tetahos emun en avong ten ale .
41012040	Ven metenan one , alah tounah houlu ran vatina keil , ka en meten meatin amul amumon hisien tetaveah . ! Hakot one hetisa mok en meatin sav keil ! ”
41012041	En avong enek , Iesu rondan vesesal en out ten sanien keil koa vakataun umen ten Eim Votut . Mul les meatin keil amul ason ahat one va ien . Meatin keil houlu koa tounah one houlu ason ahat houlu .
41012042	Evus , vatina tai , kei vi livere , mai son mane koa suval vatu elunges .
41012043	Ka navong Iesu lesi , vise ruain meatin onen keil ka viteni min keil vit , “ Naviteni min kami , vatina eke , sanien onen mariso mok va en Eim Votut , loh lin meatin sav keil .
41012044	Ven koan teisav keil ason koa vi tesao en tounah one keil . Ka vatina enek vi liveres mukok , so vasin ahat onen , koa vahi ten anien an .
41013001	Navong Iesu mea ran Eim Votut , meatin onen tai vit , “ Tiser , les tei mau marmari ahat keil toumon eimien ka mormore eim keil ekek . ”
41013002	Ka Iesu vit kesi mini vit , “ Koles mormore eim keil enek ? Avong hemai ahat keil enek irkapiltei mun , meatin tei u rasil lini varei . ”
41013003	Iesu ral min meatin onen keil avina en Hou Nei Olip , ka Iesu mul rondan en usite va en Eim Votut . Pita , Tiemes , Sion ka Andiru telmai veni , keitel saseatel enges ,
41013004	ka telvit , “ Hit visi min komeitel tounah koa koviteni usil Eim Votut enek hekur out nengeis ? Ka hiteni min komeitel , asa varei keke hekistal hetie lat avong tounah keil enek vamai vakur out ? ”
41013005	Iesu viteni min keitel vit , “ Mihelei kat revi kami , minamaentei meatin etai naluvos kami .
41013006	Meatin houlu imai ka ihit keil asuval inau , ihit keil enges avi Kristo . Sakini , iluvos meatin keil hehi houlu .
41013007	Ka minandemkotei navong mihelong rea keil amul vesesal ven kami ka mihekur longlongien ten rea keil en out soutin . Tounah keil enek hemai somok hekistal , ka keil arvitentei avahit avong mai .
41013008	Out tai uas out sav , meteimal keil uris teisav keil . Alu helu en out tei , ka amai heat meatin houlu . Tounah keil enek suval navong eisilin ahin mah ka hekatauni hekur tivava . Mahien teni hemai veah hemariso .
41013009	“ Kami , mihelei kat revi kami enges . Avong mul mai ihuli kat kami ka ikur kami miheha en kot . Keil uas kami mun en eim ten hihiseien keil . Ka ven mimusilnau , umon kami mihelomal en meten hetetamen keil ka asuv houlu keil . Hesakini , miheilea mivahiten mormore longlongien usil hiasuvien onen Ahi min keil .
41013010	Ven helamu , longlongien enek heka vasi out imok .
41013011	Ka munak ihuli kat kami ka ikur kami miheha en kot , minandemkotei ven tounah koa mivahiteni . En avong teni , Ninin Votut hekataun kami en selusien . Hesakini , asa koa mihehiteni hervitei onami , kei heka ven Ninin Votut .
41013012	Meatin keil imae lat tue kati keil keke uas keil imat , ka tata keil umoni hemuknetinek min titiali one keil . Ka titiali keil emun ihiles min tata ka mama one ka imae lat keil keke meatin keil uas vini keil .
41013013	Meatin vasi keil tine heat kat kami veni mimusilnau . Ka kami koa mihelomal hekeih hetokol keite ten sakvisien keil enek , keil enek , Ahi houtut moulien one .
41013014	Iesu viten risi min Pita , Tiemes , Sion ka Andiru vit , “ Miheles nan ahi koa meatin enges amumoni , keil ilingi en out koa romaltei val ien . ( Kami koa milei usil selusien eke , miheilea aneite teni . ) “ Koakeil koa amul en out Sudea ilohosai ihina en vatihou keil .
41013015	Munak meatin etai mul museh hae , avong hervinvintei vaha ris neim vakur etai tounah onen .
41013016	Ka meatin tai koa mum en ah , hervatei mun teim vakur etai eisin .
41013017	En avong enek , hetisa vareis min ahin keil koa ameas vuo koakeil arounat en tivava .
41013018	Ka mihehis min Ahi keke tounah keil enek hermaitei hekistal en avong koa ean hetisa ,
41013019	ven koa mahien en avong tatisa enek heloh lin avong vasi keil ten out netan : en avong Ahi mumon out netan rokol kosa . Ka vati avong enek hetovuol emun en avong keil koa hemai veah .
41013020	Ka Ahi hetakoteh etai hati avong tatisa keil ven meatin keil onen koa rie lat keil . Ven munak hermumontei , meatin hetovuol emun hemoul . ”
41013021	“ Ka en avong enek , ihiteni ihit , ' ! Lesi , Kristo koa Ahi rie lati keiek ! ' vuo ' ! Lesi , mul kei va ! ' , konakultei anatin eni .
41013022	Kristo keil koa vi taliluvosien ka provet emun taliluvosien imai veah . Keil umon merikel ka isakin meatin houlu iti manin en keil . Keil iluvos vis meatin onen Ahi keil , munak ilea umoni .
41013023	Sakini , mihelei kat revi kami , ven naviteni tuai tounah vasi keil koa hemai hekistal . ”
41013024	Iesu viteni mun min keil vit , “ Navong avong tatisa evus ,  ' Meteai hemalikelik ka avati hertitintei .
41013025	Hitu keil imerang ran teilang , ka tounah sav keil emun amul nesa , Ahi hesakulul en keil . '
41013026	Evus , Natin Meatin hemita hetal mahmah keil ka keihoen ka muohien onen hehi houlu mok .
41013027	Hesila angelo keil ika rahit out netan , avalah ruain meatin keil koa Ahi rie lat keil avi onen , en usite tai ten out netan hetokol keite teni . ”
41013028	Iesu vit risi min Pita keitel vit , “ Mihekur hihiseien koa ten vati fik . Navong angoite so lati , mul son oute hau keil . Mukonek rokilea keke avong heite vakistal mai vesesal .
41013029	En vati sakien netin enek , navong miles tounah keil amul akur out , miheilea keke amairisien onak , Natin Meatin , mul vesesal . Anatin , mul tuai en voiteh .
41013030	Mikilea keke tounah keil enek hekur out helamu en avong meatin keil ten avong kosa imatmat vasi .
41013031	Out netan ral min teilang mun hevuol , ka selusien onak sakras vavuol . ”
41013032	Ka Iesu vit , “ Meatin tovuol vailea avong koa Natin Meatin hemai : angelo keil en out nesa arkileatei , vuo Natnali mun ; Ahi Tamer enges kilea avong teni .
41013033	Mihelei kat revi kami ka mihesak mese , ven mirkileatei avong koa kei hemai .
41013034	Hesuval koa hetamen tai va en out sav koa soutin ka san umen min meatin toumien onen keil . Ka viteni min tai en keil hetos teim heto sasen avong koa hemai ris .
41013035	Sakini , mihelei kat revi kami ven mireingeingen avong koa hetamen ten eim hemai ris eni : nahi en mendilah , vuo en vongien ; out helan , vuo en visokon .
41013036	Munak hekistal , minasiltei eni , nalestei kami minamatil .
41013037	Asa naviteni min kami , naviteni min meatin keil vasi . ! Mihelei kat revi kami !
41014001	Navong elu sesuk hetokol avong Siu keil amundem kat ' Avong keil ten Veret Is Tovuol Ien ' koa amumon rohoni en ' Anien ten Mul Laui , ' asuv keil onen pris keil ka tiser keil ten mengkatien onen Mosis alah ruai . Keil amul arun lekat sise koa ika suai ien ihuli kat Iesu ka uasi hemat .
41014002	Ka amul avit , “ Rehermumontei en avong ten ale , ven meatin keil anoumontei rea . ”
41014003	Navong Iesu mul veah en out Betani , mul kanian en teim sen Saemon koa mulamu mesaien leporsi mul en hiliven . Ka ahin tai mai neim , kur oel koa vite tahos imok , ka mane teni va nesa . Ka kiles lat meten ka mutahi en vatin Iesu vatie keke vouhou mini .
41014004	Koanek sakin koakeil amul en out enek avuroh ka amul arun kutut eni ral min keil eris , “ ? Vensa kei mul purun oel mukok ?
41014005	Munak kei hesani minir , rokilea rovamaen meatin tai vahuli en ahat vavinvin en asa koa meatin toumien tai mul kuri sua tai . Evus , rokilea rovasan ahat enek vaha min livere keil . ” Ka aselus keih min ahin enek .
41014006	Ka Iesu vit , “ ! Alsokoveini ! ? Vensa mimul mimumoni mini mukonek ? Kei mumon more tounah minau .
41014007	Livere keil ito hetal kami lises . Ka nengeis esuk mihehit mihekataun keil , mul esuk en kami . Ka inau , nirtotei hetal kami lises .
41014008	Kei mumon tounah koa kilea voumoni . Ka navong mutah oel en avek , kei sak meseni ten tahinien .
41014009	Anatin eli naviteni min kami , en out vasi netan koa ihitehiten more longlongien , ihiteni mun asa keke ahin enek mumoni minau . Ka hesakin meatin sav keil emun indem silat kei . ”
41014010	Navong akanian evus , Sudas Eskariot , teindan elu (12) tai , va ven asuv keil onen pris keil vit vamaen Iesu min keil , avahuli kati .
41014011	Keil asi keil navong araengoni , ka avat kati mini avit ihuli . Sakini , Sudas mul lekat sise heka ien hemae lat Iesu min keil .
41014012	Navong Ale ten Veret Is Tovuol Ien mai , en visokon teni , teim sen Siu vasi keil amul asak mese avouas sipsip keil koa avani vatal Anien ten Mul Laui . Teindan elu (12) onen Iesu avisi avit , “ ? Out kave emvati mevasak mesen Anien ten Mul Laui ien ? ”
41014013	Sakini , Iesu viteni min meatin onen elu vit , “ Milheha Serusalem , milhehisu min meatin tai mul vus veioai , milhousili .
41014014	Ka navong milhelesi va neim , milhehiteni min meatin koa eim onen milhehit , ‘ Tiser onomai envati vailea keke out kave hean Anien ten Mul Laui vatal meatin onen keil ien . ’
41014015	Hevus , meatin ten eim hekur kamil mithehina , hetien out koa mariso ka sak revi tuai . Milhesak mesen anien en out enek . ”
41014016	Sakini , keilu luva Serusalem ka lules tounah vasi suval koa Iesu viteni min keilu . Ka lusak mesen Anien ten Mul Laui en out enek .
41014017	En vongien enek , Iesu ral min meatin onen keil ouva en out ten anien .
41014018	Ka navong amul akanian ruai , Iesu viteni min keil vit , “ Anatin eli naviteni min kami , tai en kami koa mul kanian ral minau ekok , kei varei hesa lat inau niha en hen meatin tatisa keil ” .
41014019	Koanek sakin meatin onen keil alonge tisa , ka keil avis Iesu , tai vis ka teisav , avit , “ ? Konahitentei konahit inau ? ”
41014020	Ka Iesu vit kesi vit , “ Tai en kami koa romul rokanian ruai ral minau .
41014021	Ka anatin keke Natin Meatin hemat , hesuval koa Tus Votut viteni . Ka hetisa suk min kami tai koa hemae lati . Meatin enek , tahos imok kei vahit avarvasitei , veni Ahi hesan mahien mini hemariso mok . ”
41014022	Navong amul akanian , Iesu kur veret ka san masmasien veni . Evus , vul vahasi ka riti min teindan elu (12) onen ka viteni min keil vit , “ Mihekuri miheani , koanik vi avek . ”
41014023	Evus , Iesu kur veiuaen , san masmasien veni , ka sani min keil ka amuni , tai vis ka teisav .
41014024	Ka viteni min keil vit , “ Uaen koanik vi rak vasakin hatkatien hau onen Ahi vakeih ka vamai vahi anatin . Rak houe hesakin meatin houlu ikur moulien .
41014025	Anatin eli naviteni min kami , nirmuntei mun uaen koanik , hetokol avong koa nimun ris uaen hau en Meteimal onen Ahi . ”
41014026	Akanian evus , amusau en souen tai . Evus , asital ka avina en Hou Nei Olip .
41014027	Navong arokol Hou Nei Olip , Iesu selus min meatin onen keil vit , “ Kami vasi mihesokovein inau hesuval koa Ahi viteni en Tus Votut koa vit , ' Munak nuas meatin koa losil kat sipsip keil , keil vasi iloh rasil . '
41014028	Ka navong nimoul eris ran matien , nilamu en kami niha mau en out Kaleli . ”
41014029	Pita mea selus vit , “ ! Nahi koakeil eke isokoveinuk , ka inau , nasakras ! ”
41014030	Ka Iesu vit risi mini vit , “ En vongien enek , out hermulantei mau , ka ato herkokorattei mau hatte helu ; ka keik , kihiteni hatte hetel keke korkileatei nau . ”
41014031	Ka Pita viteni keih tamun vit , “ ! Vuo , hermuktei nek ! ! Inau , nimat hetal minuk ! ! Inau , nasakras mahiteni keke mahit inau narkileatei keik ! ” Ka keil vasi aviteni vatte tas .
41014032	Iesu ral min meatin onen keil , ouva en out koa avise en ‘ Ketsemane ’ ka viteni min keil vit , “ Mihetondan ekok , mihetosin nau . Maha mau , mahis . ”
41014033	Ka kur Pita , Tiemes ka Sion , telmusili . Iesu envon ka mundemko houlu .
41014034	Ka viteni min keitel vit , “ Demkoen vil en tinok , vit vahonet inau . Mitheto ekok , mithele hetal minau . ”
41014035	Iesu mual ran keitel havivis , retengeiril va netan , ka vis Ahi hekulat avong takeih enek rani .
41014036	Ka kei viteni vit , “ ! Abba , itet ! Kokilea kovoumon tounah vasi , konoumontei li nau nanalong mahien . Ka heisav enges , kumoni hesuval koa keik emvati , hersuvaltei koa inau ekvati . ”
41014037	Navong Iesu muris votin keitel , telmatil . Ka viteni min Saemon Pita vit , “ ? Pita , komatil ? ? Kosakras kovatos kovaleh avong vahi havivis ?
41014038	! Kamitel , telmea ! ! Telhis keke mithermottei navong sakvisien keil hemai en kamitel . Tinomi maenis voumoni , ka avemi mah . ”
41014039	Iesu muris va , ka vis en vati hisien koa vis eni mulamu .
41014040	Ka navong muris mai ven keitel , votin keitel telmatil eris . Telsakras telvahuli kat metalong . Sakini , telmemou , telreingeingen tounah koa telhehiteni mini .
41014041	Ka navong Iesu muris hatte etel eni , viteni min keitel vit , “ ? Mitmatil eris ? ? Mitmuseh veah ? ! Vus tuai ! ? Mitlesi ? Ekek , avong mai avasa lat Natin Meatin vaha en hen meatin tatisa keil .
41014042	! Telmea , tovaha ! Meatin koa vasa latnau keie , mai tuai . ”
41014043	Navong Iesu mul semau selus , meatin onen tai mai kistal , vi Sudas . Ka meatin keil amusili umai , alah kat mari naef ka ai tavaeen keil . Umai musil rendemien onen asuv keil onen pris keil , elda keil ten out Serusalem ka tiser keil ten mengkatien onen Mosis .
41014044	Sudas vat kati min keil vit , “ Meatin koa nimusi , koanek keke mihehuli kati , mihesar kati ka mihekuri miheha . ”
41014045	Ka navong Sudas va vesesal ven Iesu , vise vit , “ ! Tiser ! ” Evus , kav kati ka musi en vivin .
41014046	Sakini , meatin keil enek avuli kati .
41014047	Ka tai en keil vati mul vesesal en out enek , leh lat mari naef onen ka musah koteh ralingen eisisil onen asuv houlu onen pris keil .
41014048	Ka Iesu vis meatin keil enek vit , “ ? Vensa mimai milah kat naef ka ai tavaeen keil ? ? Mimai mivahuli katnau vasuval navi tarhena tai ?
41014049	En avong vasi navisein meatin keil en Eim Votut vesesal ven kami , ka mirvuli kattei nau . Ka tounah koa mimumoni sakin asa koa Tus Votut viteni usil inau , hemai hehi anatin . ”
41014050	Ka teindan elu (12) keil vasi onen Iesu alokoveini ka aloh rasil .
41014051	Ka litetai tai koa kav koe en kaliko tas , muleh musil Iesu . Ka navong meatin keil asasa avuli kati ,
41014052	kuvi lat kaliko mules ka muloh hon enges .
41014053	Ka meatin keil koa avuli kat Iesu akuri va en asuv houlu onen pris keil . Ka asuv keil onen pris keil , ral min elda keil ten out Serusalem , ka tiser keil emun ten mengkatien onen Mosis alah ruai en out tas ekonek .
41014054	Ka Pita mul leh lini musil keil va vio . . . arokol teahu ten teim sen asuv houlu onen pris keil . Kei rondan ral min avkeih keil koa alosil kat teim enek , ka mul mutai en ahang .
41014055	Asuv keil onen pris keil ka hetetamen sav keil emun koa aro en out ten kot enek , amul alekat meatin koa voun kat Iesu en tisaen , vasakini avouasi vamat . Ka arvotin etai meatin .
41014056	Meatin houlu aviten liluvosien va kat Iesu , ka en selusien one , keil armaitei varei en rendemien vatas .
41014057	Ka en avong enek , meatin tei , amulomal aliluvos eni avit ,
41014058	“ Metlonge kei vit hou rasil lin Eim Votut koa meatin keil amumoni . Ka en avong etel , houm kes tamun koa meatin tovuol houmoni . ”
41014059	Ka en selusien somok enek , tunien one tateisav .
41014060	Sakini , asuv houlu onen pris keil mulomal luhu en keil ka vis Iesu vit , “ ? Tounah tovuol kovahiteni ? ? Kolong selusien somok koa aviteni va katuk ? ”
41014061	Ka Iesu mules ro raeng , roviten etai selusien . Ka asuv houlu enek vis risi vit , “ ? Keik kovi Kristo koa Ahi rie lati keke vat kati minir ? ? Kovi Natnali ? ”
41014062	Ka Iesu vit risi vit , “ Inau keinek . Ka hervitei tuetin ,  ' Natin Meatin hetondan en usite matu onen Ahi ten Keihoen , koa hesan houhouen ka keihoen mini . Ka mihelesi hemai hetal mahmah ten out nesa . ' ”
41014063	Asuv houlu onen pris keil tin tisa houlu ven selusien onen Iesu . Sakini , rali vas eisin onen ka musel vit , “ ? ! Vensa romul rolekat selusien sav koa vaha kati ! ?
41014064	? Mitlonge ? ! Kei selus va kat isen Ahi ! Kei rali koteh mengkatien orer . ? Rendemien onami mukave ? ” Keil vasi umai en rendemien tas keke Iesu hemat .
41014065	Ka koakeil amutiv kat Iesu , apar koe meten ka amul amuti . Keil avit , “ ? Ei provet , hit visi , isei mutik ? ” Evus , avkeih keil ten eim enek akulat Iesu ran keil , ka keil esuk amuasi .
41014066	Navong Pita mul semau en teahu , atouli toumien tai onen asuv houlu onen pris keil mai .
41014067	Ka navong les Pita mul mutai en ahang , kei lei kati keih ka rie lati vit , “ ! Keik kamil Iesu ten out Nasaret ! ”
41014068	Ka Pita muun ka vit , “ Rovitei anatin . Inau narkileatei tounah koa komul koviteni . ” Ka kei mea mual va en meteau . Hatte tas , ato kokorat .
41014069	Ka atouli enek lei ris Pita ka viteni min meatin keil koa amul en out enek vit , “ ! Meatin ekek vi meatin tai en keil ! ”
41014070	Pita muun eris vit , “ ! Vuo ! Rovitei inau . ” Rovitei tuetin , meatin sav keil emun aviteni min Pita avit , “ Keik tai en keil keinek . Selusien onom suval koan Kaleli . ”
41014071	Ka evus , Pita selus keih min keil ka vit , “ ! Inau narkileatei varei meatin koa mimul miviteni . Ka Ahi hesan mahien minau munak selusien onak vi luvosien ! ”
41014072	Mal en hati avong enek , ato kokorat hatte elu ris . Ka hatte tas , Pita mundem ris asa koa Iesu viteni mini vit , “ Ato herkokorattei mau hatte helu , ka keik kihiteni hatte hetel korkileatei nau . ” Sakini , Pita envon ka murang .
41015001	En visokon semau , asuv keil onen pris keil , elda keil ten out Serusalem , ka tiser keil ten mengkatien onen Mosis ral meatin sav keil emun ten kot onen Siu keil alah ruai en out tas . Ka asel maeni en asa umoni en Iesu . Sakini , apar kat Iesu ka amulamuni va min Asuv Paelet .
41015002	Paelet vis Iesu vit , “ ? Keik , kovi asuv houlu onen Siu keil ? ” Iesu vit risi mini vit , “ Keikos , koviteni . ”
41015003	Ka asuv keil onen pris keil amumon selusien houlu va kat Iesu .
41015004	Ka evus , Paelet viteni min Iesu vit , “ ? Kirviten etai tounah ? ? Korraengontei tisaen keil houlu aviteni keik komumoni ? ”
41015005	Ka Iesu vati raeng eni mules . Ka Paelet muti manin veni Iesu roviten etai mun varei selusien .
41015006	Vi sakien matu onen Asuv Paelet keke en avong ten Anien ten Mul Laui , hemae lat meatin tai koa meatin keil evati va sital ran eim takeih .
41015007	( Ka en avong enek , lariken tai mul en eim takeih , isen Barabas . Avuli kati ral min lariken teimun keil veni amu vini meatin en rea tai veni avuroh kat kavmen . )
41015008	Sakini , meatin keil umai avis Paelet , avit vasokovein meatin tai ran eim takeih , usil sakien matu onen .
41015009	Ka Paelet vis keil vit , “ ? Emivati masokovein asuv houlu onen Siu keil ? ”
41015010	Kei visi mukonek ven lei kilea tuai keke asuv keil onen pris keil akur Iesu vaha mini veni amul avielu eni .
41015011	Ka tei en asuv keil onen pris keil avat kati tuai min meatin keil avit ihis Paelet hesokovein Barabas .
41015012	Sakini , Paelet vis ris keil vit , “ ? Emivati numon sa en meatin koa mivit vi asuv houlu onen Siu keil ? ”
41015013	Keil avisoni vina mini avit , “ ! Ti kati en aiveave ! ”
41015014	Ka Paelet vis keil vit , “ ? Kei mumon sa tisa ? ” Ka keil avisoni keih eris avit , “ ! Ti kati en aiveave ! ”
41015015	Sakini , Paelet sokovein Barabas ven enrovattei vapurun rendemien one . Ka viteni min meatin keil tavaeen ilamun Iesu iha , itahi en viau koa sineite mul , ka iti kati en aiveave .
41015016	Navong amutah Iesu evus , meatin tavaeen keil amulamuni va en teahu ten mari eim me , ka avise ruai en keil vasi umai en out tas .
41015017	Keil amul avoumon tohtohien eni . Akav koe en kaliko tai koa vilhili suval asuv houlu tai , ka amumon vatluvoluv en viau koa sin mul ien , ka aling kati en vatin .
41015018	Evus , avisoni avit , “ Mevouhou venuk asuv houlu onen Siu keil . ”
41015019	Evus , amutiv kati , amuasi en vatin ral ai tai , tai vis ka tamun . Ka aretengeiril mini ka amul arohtoh ouva netan mini .
41015020	Navong meatin keil tavaeen arohtoh mini evus , akulat ris kaliko onen asuv houlu rani , ka amusin risi en eisin kati omon . Evus , amulamuni avina , avati kati en aiveave .
41015021	Ka en avong enek , meatin tai ka en out sav , mai netin Serusalem . Isen Saemon ten out Saerin , vi tata onen Aleksanda ka Rupas . Ka meatin tavaeen keil akeih kati vahus aiveave onen Iesu .
41015022	Amulamun Iesu vina en Hou Kolkota , koa aneite teni vi ‘ asi ten avat . ’
41015023	En out enek , asan uaen koa avilesi ral min mir vamuni , vasakin mahien onen vaha netan . Ka kei seseini .
41015024	Evus , amuti kati en aiveave ka ariti eisin onen en keil . Ason daes ven avalesi isei hekur eisin kave .
41015025	Navong amuti kati , meteiai ma neli tuai nesa .
41015026	Ka en aiveave onen , aling tisien tai koa viteni amuti kati vensa . Kei vit , ' Koanik vi Asuv Houlu onen Siu Keil . '
41015027	Ka meatin keil tavaeen amuti kat tarhena elu emun en aiveave , tai en usiven matu ka tamun en usiven meil onen Iesu .
41015028	[ Sakini , selusien ten Tus Votut mai vi anatin koa vit , ' Alesi suval tarhena keil . ' ]
41015029	Meatin keil amual vesesal ven out enek , amunge kat Iesu ka aver kati avit , “ ! Ekovei ! ? Keik kovit kokeih ? ? Ku rasil lin Eim Votut ka kum risi en avong heteles ?
41015030	! Helamu , kikataun ris keikos ! ! Kisuvul ran aiveave ! ”
41015031	Ka asuv keil onen pris keil ral tiser keil ten mengkatien onen Mosis emun amul arohtoh min Iesu . Amul aviteni min keil eris avit , “ ! Kei kilea vakataun meatin sav keil , ka reingeingeni vakataun kei sasen enges !
41015032	! Munak kei vi Kristo koa Ahi rie lati vahi Asuv Houlu onen Siu keil , hemita netan ran aiveave ! Hesakini , ir rehelesi ka rehekur anatinien eni . ” Ka tarhena keilu mun lumul luselus tisa mini .
41015033	En taviai , mankoli mai mutaluh koe out vasi , meteiai tovuol rokol haua etel .
41015034	En avong enek , Iesu viso keih en selusien onen vit , “ ! Ilae ! ! Ilae ! ? Lama sabaktani ? ” Selusien enek viteni mukok vit , “ ! Ahi onak ! ! Ahi onak ! ? Vensa kosokoveinau ? ”
41015035	Meatin koan amul en out enek araengoni ka avit , “ ? Milonge ? Kei mul vise provet Ilae-tsa . ”
41015036	Tai en keil muloh vina , kur soke eisin tai , kasi en uaen takon , lingi en kele ai tai . Ka sani vina ven Iesu vasimi . Evus , vit , “ Veitir mau ka rovales visi . ? Ilaetsa hemai hekulati hemita netan ran aiveave , vuo hermaitei ? ”
41015037	Ka Iesu mis roha , leh kor en eang , ka mat .
41015038	Hatte tas , kaliko koa matetel koa aleh koe hati out tai koa vi votut en Eim Votut , sipasi en ngolite nesa vita varei rokol ngolite netan .
41015039	Avat tai onen meatin keil tavaeen mules vati vesesal ven aiveave . Lesi mukave Iesu mat , ka vit , “ Meatin enek vi Natin Ahi anatin . ”
41015040	Ahin houlu avati keil soutin neli ran aiveave ka amul arapehai avalesi . Keil amusil Iesu ouva Serusalem . Ka etel en keil , Meri ten out Maktela , Salome , ka Meri mama onen Iosev keilu Tiemes koa litetai ; mulamu telmusil Iesu navong mul en out Kaleli ka telkatauni .
41015041	
41015042	Vesesal out va vong ka Sabat vamai . Sakini , Siu keil amul asak mese veni .
41015043	Meatin tai , isen Siosep ten out Aramatea , metauen tovuol eni ka kei va vis Asuv Paelet en teiai onen Iesu . Kei vi hetamen tai ten Siu Kaonsel koa avouhou veni . Kei mun , mul rosin avong koa hiasuvien onen Ahi hekistal en out netan .
41015044	Paelet muti manin navong raengon Iesu mat , ka kei vise avat tavaeen tai ka visi vit , “ ? Iesu mat imok tuai ? ”
41015045	Navong avat tavaeen enek viteni mini vit mat tuai , Paelet maen teiai suk onen Iesu min Siosep .
41015046	Siosep va , vul kaliko tai koa muoh , ka va kur teiai onen Iesu mita netan ran aiveave . Kulati , kav koe en kaliko enek , ka lingi va en valengeihat tai koa arei meseni tuai . Evus , rein mari ahat vita mul koe voiteh ten valengeihat .
41015047	Meri ten out Maktela ka Meri , mama onen Iosev keilu Tiemes , lumul lulele luvales out avaling teiai onen Iesu val ien .
41016001	Ka en mendilah , navong Sabat vus , Meri ten out Maktela , Salome , ka Meri mama onen Iosev keilu Tiemes , telvul oel koa vite tahos koa telvasahula en teiai onen Iesu .
41016002	Ka en Sande , visokon semau , navong meteiai kistal , telva telvasau en valengeihat .
41016003	Navong telmul telmual veah en sise , telvis keitel eris telvit , “ ? Isei hetei lat mari ahat ten voiteh min iatel ? ”
41016004	Ka navong telvina tellesi keke ahat arei lati tuai , ka ahat enek mariso .
41016005	Sakini , telva neim . Ka navong telva neim , telles meatin hau tai rondan en usite matu , musin en eisin muoh . Ka navong tellesi , telmuti manin eni .
41016006	Ka kei viteni min keitel vit , “ ! Mitnametautei ! Mitlekat Iesu ten out Nasaret koa amuti kati en aiveave . Ahi rali lat risi tuai ran matien , ka kei rorotei mun ekok . Mitkilea mitvales out koa aling teiai onen mul ien .
41016007	Ka mitheha , mithehiteni min onen keil , ka mithehit kati mok min Pita , keke Iesu helamu en keil heha Kaleli . Ilesi en out enek hesuval koa kei viteni tuai min keil . ”
41016008	Navong teluahin telsisital ran valengeihat , anivul kat keitel , telmaleilei ka tellohosai . Ven koa telmetau houlu , telroviten etai tounah koa tellesi min meatin sav en sise . ( Keite koa Tamure ten Tus koa Mak Mutisi ) Keite Tai ten Mak 16:9-10 [ Sakini , keitel telva varei ven Pita ka teisav keil . Telviten hati tounah koa tellesi ka telraengoni min keil . Mul evis , Iesu , kei mok , sila meatin onen keil akarasil ouva en out vasi en out netan , vit ihitehiten more longlongien ten moulien hau koa sakras vavus min meatin vasi keil . ]
41016009	[ Navong Iesu mea ran matien en visokon semau en Sande , kei kistal mulamu ven Meri ten out Maktela koa mulamu vile lat ninin tisa oulu (7) rani .
41016010	Ahin enek va , viten asa kur out min meatin onen keil koa amul amis ka amurang .
41016011	Ka navong araengoni vit kei les Iesu moul eris , arkurtei anatin eni .
41016012	Katau ris , Iesu kistal ven meatin onen elu navong lumul luvaha en out sav , ka nan viles sakini keilu lurlei kileatei .
41016013	Ka navong lukilea suk , lumu ris ka luviteni min teisav keil luvit lules Iesu , ka keil esuk arkurtei anatin en keilu .
41016014	Katau suk , Iesu kistal ven teindan tai (11) onen navong amul akanian . Vul kat keil ven demkatien one tovuol ka vate keih ramat ven navong alonge koakeil avit alesi moul eris , arkurtei anatin en keil .
41016015	Ka kei viteni min keil vit , “ Miheha , miheka vasi out ka mihehitehiten more longlongien min meatin vasi keil ten out netan .
41016016	Ka meatin koa hekur anatin en more longlongien usil inau , mihetang rinduni . Hesakini , kei hekur moulien hau . Ka koa rokurtei anatin en more longlongien enek , Ahi heling hakot mini .
41016017	Koakeil akur anatinien , ikur keihoen koa hesakin keil umon merikel . Ihile lat ninin tisa en isok , ka iselus en selusien sav keil emun .
41016018	Ka munak ikur talimot vuo imun oai tatisa koa hesakini imat , tounah hetovuol hesut keil . Keil iling he en meatin keil amesai , ka isakini ilonge hetahos eris . ”
41016019	Navong Iesu selus ral min teindan tai (11) onen evus , Ahi kulati vina nesa . En out nesa , Iesu rondan en usite matu onen Ahi .
41016020	Ka meatin onen keil ouva ka avitehiten selusien onen Ahi en out vasi . Ka Asuv Iesu mul kataun keil ka sakin merikel keil akistal en keil , koanek sakin meatin keil akur anatin en selusien one . Hatte kei vi keite ten more longlongien koanik . ]
42001001	More visokon minuk Teopolis , hetamen onak . Navong Iesu moul semau en out netan , meatin houlu ales tounah keil koa kei mumoni ka amusili . Tei en keil umai avi eiloheh keil onen ka avit usil tounah keil koa ales Iesu mumoni . Ka meatin houlu koa alonge amutis kat revi .
42001002	
42001003	Ka inau , Luk , namusil revi tounah vasi keil enek emun , mukave avasi va rokol mukave va ris en out nesa . Sakini , namundemi navit tahos keke inau mun nitis retai en tounah keil housil sakien koa akistal ien . Hemukonek , keik , Teopolis , hetamen onak ,
42001004	kokilea kovailea anatinien ten tounah keil koa mesav keil amul aviseinuk usili .
42001005	En avong koa Mari Herod vi asuv houlu ten provins ten out Sudea , pris tai mul , isen Sakaraea . Kei vi tai en vangi pris keil onen Abitsa . Ahin onen , isen Elsavet , koa kei emun ka en mari vatiamal onen pris Eron telamu .
42001006	Sakaraea ka ahin onen lumal en meten Ahi ka lumusil kat revi mengkatien keil onen .
42001007	Sakaraea vi ulmatu tuai ka titiali onealu tovuol veni tovuli onen vi lumalum .
42001008	En avong tai , vangi pris keil koa Sakaraea mul ien uva avoum en Eim Votut onen Ahi , ka kei mul mumon umen keil onen ral min keil .
42001009	Musil sakien matu onen pris keil , aleh isen tai en keil koa heha neim en Eim Votut vanit senta vaha min Ahi . Sakini , aleh isen Sakaraea .
42001010	Ka navong Sakaraea mul neim , koakeil umai keke avaha netan min Ahi amul en teahu ten Eim Votut ka amul avis .
42001011	Hatte tas , angelo tai onen Iahova mai kistal ven Sakaraea ka mulomal en usite matu en avet koa kei munit senta ien .
42001012	Navong Sakaraea les angelo enek , muti manin ka metau vis metau .
42001013	Ka angelo viteni mini vit , “ ! Sakaraea , konametautei ! Ahi long hisien onom tuai . Ahin onom , Elsavet , hervitei tuetin hekur natmali tai , ka kiling isen hehi ' Sion ' .
42001014	Hasuen onen hesakin kamil milhesi kamil , ka meatin sav emun keil isi keil veni .
42001015	Natmali hemai hehi hetamen tai en meten Iahova . Hehi votut en moulien vasi onen ka hermuntei varei uaen vuo oai takeih . Navong mul semau en vangen mama onen , Ninin Votut hehilelau eni .
42001016	Ka kei hesakin houlu en me-Isrel keil ihiles ran tisaen keil one , iha ris min Iahova , Ahi one .
42001017	Keihoen onen Ninin Votut hel ien hesuval koa mul en provet Ilaetsa mulamu . Heha helamu en Ahi Asuv keke valah ruain tata keil vatal min titiali keil one en tomat , ka vasakin koakeil arlong kattei Ahi , avahiles ran tisaen keil one ka usil meteisauen onen koakeil amal en meten . Kei hesakin meatin keil onen Ahi isak mese revi ven amaien onen Asuv one . ”
42001018	Sakaraea viteni min angelo vit , “ Inau navi ulmatu tuai ka ahin onak vi tovuli ramat emun . ? Sakini , inau nikur titiali hemukave ? ? Kumon sa keke makul anatin en selusien onom ? ”
42001019	Ka angelo vit kesi mini vit , “ Inau Kavriel , avat onen angelo keil , koa namulomal en meten Ahi lisenges . Kei varei sila nau mahit mesen more longlongien enek minuk .
42001020	Ka veni korkultei anatin en asa koa naviteni minuk , keik kihi ameng . Kosakras emun kovaselus hetokol avong koa tounah enek hekur out . ”
42001021	Ka navong Sakaraea mul semau en Eim Votut , vangi meatin keil koa amul arosini amundemi avit , “ ? Vensa kei mul neim taveah ramat mukok ? ”
42001022	Ka navong Sakaraea sital , sakras vaselus . Kei mules sak visi vaselus min keil en hen veni vi ameng . Sakini alei kilea keke Ahi rie lat tounah tai mini .
42001023	Sakaraea mumon umen savsav keil en Eim Votut rokol avong koa umen onen vangi pris keil onen evus . Mumoni evus , va ris teim sen .
42001024	Ka navong Sakaraea va les ahin onen , Elsavet mai meas en tivava . Ka Elsavet ros teim rokol avong koa avati onen vi elim (5) .
42001025	Ka navong ros teim , vit sasen eni vit , “ Iahova ien mahis inau koa navi lumalum . Kei rokol kat nau ka sakinau makur tivava . Anatin , kei kulat memouen onak en meten meatin keil . ”
42001026	Navong avati onen Elsavet vi ahetai (6) , Ahi sila angelo Kavriel va en meteimal ten out Nasaret koa mul en provins ten out Kaleli .
42001027	Kavriel kur selusien tai keke vahit meseni min ahin hau tai , isen Meri . Meri , asak koe tuai vatetalihe vatal min meatin tai , isen Siosep , koa ka en mari vatiamal onen asuv houlu Deved telamu .
42001028	Navong angelo koanek mai kistal min Meri , viteni mini vit , “ Tomat heto venuk . Iahova si kei venuk ka ro ral minuk . ”
42001029	Ka navong Meri longe mukok , mundemko houlu ka mundem usil aneite ten selusien enek .
42001030	Ka angelo viteni min Meri vit , “ Meri , konametautei . Ahi si kei houlu mok venuk .
42001031	Keik kimeas en tivava tai ka kikuri hehi meahos . Hevus , kiling isen hehi ' Iesu ' koa aneite teni vi ' Ahi mutut meatin keil ' .
42001032	Kei hehi hetamen tai ka ihise en ' Natin Ahi koa ro en out nesa ' . Ka Ahi Asuv helingi hehi asuv houlu tai hesuval avu onen telamu , asuv houlu Deved .
42001033	Lisenges , kei helosil kat revi me-Isrel keil , koakeil akistal en ara onen avu Siekob telamu . Ka hiasuvien onen , keite teni hetovuol . ”
42001034	Meri vit kesi min angelo vit , “ ? Ka inau nikur tivava enek hemukave , veni nareingeingen meatin veah ? ”
42001035	Sakini , angelo viteni mini vit , “ Ninin Votut hemai venuk ka keihoen onen Ahi hesakinuk kimeas . Hesakini , ehon koa kikuri hehi votut , ka ihise en ' Natin Ahi ' .
42001036	? Kokilea tumahin Elsavet ? Kei emun hekur natnali , avaseini vi tovuli tuai . ! Anatin eli ! Elsavet koa meatin keil avit vi lumalum , kosa , avati onen vi ahetai (6) .
42001037	Sakini , konandemkotei veni Ahi kilea voumon tounah vasi ka tounah tovuol koa sakras voumoni . ”
42001038	Navong longe mukok , Meri viteni min angelo vit , “ Tahosis . Moulien onak mul en hen Ahi ka numon asa koa ien vati . Houmoni minau hesuval koa koviteni . ” Evus , angelo mea ka lokoveini va .
42001039	Katau en avong enek , Meri mea ka kalah , va en meteimal koa Elsavet mul ien koa mul en hou keil ten provins ten out Sudea .
42001040	Navong rokol meteimal koanek , va neim en teim sen Sakaraea , ka vise Elsavet .
42001041	Ka navong Elsavet long ren Meri , tivava onen kaikai en vangen . Evus , Ninin Votut mai sien Elsavet
42001042	ka kei viso keih vit , “ ! Tokolkatien onen Ahi mul enuk mulin ahin sav keil , ka tokolkatien onen mul en tivava koa mul en vangom !
42001043	Inau narvinvintei keke mama onen Asuv onak hemai hesao enau .
42001044	Nalong kilea en tounah enek veni navong nalonguk kovise nau , tivava onak si kei ka kaikai en vangok .
42001045	Tokolkatien onen Ahi mul enuk veni kokul anatin en selusien onen keke tounah enek hekistal enuk hesuval koa kei viteni minuk . ”
42001046	Ka Meri viteni vit , “ En rendemien onak , namul navati lat isen Ahi Asuv .
42001047	Nasi nau houlu ven Ahi onak koa mul mutut inau .
42001048	Kei ien rovobongentei nau , avaseini navi ahin kuren toumien onen enges . Kosa heha , meatin vasi ihitehiteni keke Ahi rokol kat inau .
42001049	Ahi ten keihoen mumon marmari tounah keil minau ka isen vi votut .
42001050	Kei ien mahis koakeil amul avouhou mini , koakeil aro kosa , ka koakeil imai ikatau veah .
42001051	Ral min keihoen onen , Ahi mumon marmari tounah keil , ka likat rasil lin koakeil akur rendemien ten hetetamenien mul en keil .
42001052	Kei lah lat asuv houlu keil ran vulie ten keihoen , ka vati lat meatin kuren keil esuk .
42001053	Navong meatin keil koa amai kat keil umai ven Ahi , mul san more anien min keil . Ka navong koakeil tounah one houlu umai veni , sila lin keil uva avi heite hon .
42001054	Kei mai san kataunien min me-Isrel keil koa aka en mari vatiamal onen avu Siekob telamu , koa vi meatin toumien onen . Kei mul kataun keil veni mundem kat hatkatien onen keke hetie lat ienmahisien min keil .
42001055	Kei mum musil hatkatien keil koa mumoni ral min avu keil orer , min Ebraham ka min vatiamal keil onen koa avi me-Isrel keil . Hatkatien koanik onen sakras vavus . ”
42001056	Ka Meri ro ral min Elsavet avati etel . Evus , va ris teim sen .
42001057	Avong mai vinvin keke Elsavet vakur tivava onen , ka kei kuri vi meahos .
42001058	Navong vatiamal keil onen ka meatin sav keil emun koa aro vesesal veni alonge keke Ahi Asuv mumoni tahos mini en sakien koa san ehon tai mini , keil asi keil houlu .
42001059	Ka navong avong onen tivava enek vi outel (8) , musil sakien onen Siu keil , akuri va en vekahoi . Koakeil umai avalesi , ie vati avaling isen tata onen en kei , koa vi ' Sakaraea ' .
42001060	Ka Elsavet vit , “ ! Vuo ! Isen hehi ' Sion ' . ”
42001061	Ka aviteni mini avit , “ ! Meatin tovuol veah en vatiamal onealu koa isen vamukonek ! ”
42001062	Sakini , uva asak visi avaselus min tata onen tivava enek vaka en he keke avahisi ien vati valing isen vahi isei .
42001063	Ka Sakaraea vis keil avasan tounah tatisien tai mini . Ka mutisi vit , “ Isen Sion . ” Navong avuli , amuti manin esuk eni .
42001064	En hati avong enesek , Sakaraea kilea vaselus eris , ka vati lat isen Ahi ral min selusien keil onen .
42001065	Navong vatiamal onealu ka koakeil amul vesesal ven keilu alesi merekel koa kur out , amuti manin . Sakini , longlongien ten tounah keil enek koa kistal en Sakaraea , Elsavet ka tivava onealu ka rahit meteimal keil koa mul en hou keil ten provins ten out Sudea .
42001066	Koakeil alonglong eni alei kilea keke keihoen onen Ahi mul en moulien onen tivava enek ka amundemi avit , “ ? Navong hemoul hemarite , hemai hekur mari umen sa varei ? ”
42001067	Ka en avong enek , Ninin Votut mai sien Sakaraea ka kei vit luvat asa koa hemai vit ,
42001068	“ Rihemasmas Iahova , Ahi onen me-Isrel keil , veni kei mai sao en meatin keil onen ka sakin keil iha imaluv .
42001069	Ahi sani minir meatin ten mututien koa kur keihoen . Kei ka en vatiamal onen asuv houlu Deved koa vi meatin toumien onen Ahi .
42001070	Ahi vat kati ka en provet votut keil onen telamu
42001071	keke meatin enek houtut ir ran hen vativieh keil orer , ka ran keihoen onen koakeil tine kat ir .
42001072	Ahi vat kati emun keke hetie ienmahisien onen min avu keil orer telamu , ka hendem kat hatkatien takeih onen
42001073	koa mumoni ral min avu orer Ebraham ral min selusien tai koa keih .
42001074	Ahi vat kati keke helah lat ir ran hen vativieh keil orer keke rokilea rovaha netan mini ka rovousil kati en sakien koa rehermetautei mun .
42001075	Anatin , rokilea rovaha netan mini en avong vasi en moulien orer vatal moulien tai koa vi votut ka mal en meten . ”
42001076	Evus , Sakaraea viteni min tivava onen vit , “ Keik , natkuli , ihisok en provet tai onen Ahi ten out nesa . Ka keik kilamu en Asuv keke kovasak mesen sise onen .
42001077	Kitie lati min meatin keil onen keke Ahi houtut keil ka herleletei mun hetisa en keil ven tisaen keil one .
42001078	Kei vilelau en ienvatien ka ienmahisien . Hesan ' meatin ten mututien ' hemai hekistal enir , hesuval koa meteiai mai kistal ka san meneai minir .
42001079	Anatin , selusien onen hesuval meneai koa hetitin rahit koakeil amul en mankoli koa ametaun matien . Hetitin emun vatie lat sise ten tomat minir keke rovousili . ” Selus evus , uva ris teim .
42001080	Sua keil muli va , ka tivava enek moul mai vi litetai tai . Ka keihoen onen Ninin Votut mai sieni . Navong mai mariso , ro en out volvol rokol avong koa mai kistal min me-Isrel keil ka kur rohtoh en umen onen .
42002001	En avong keil ekek koa avasi Sion ien , Okastas vi Sisa ten out Rom . Kei san ren vit hetetamen onen ten kavmen iha , ihuli meatin vasi keil koa mul en out vasi out koa kei losil kati , ka itis ise heha en tus tai onen .
42002002	Koanek vi hulhulien rohtoh koa amumoni en avong koa Karinias vi hetamen ten kavmen en out Siria koa provins ten out Sudea mul ien .
42002003	Sakini , meatin vasi keil koa aro rasil iha ris en meteimal kati onen vatiamal one keke kavmen kilea vahuli revi keil ka vakur ise .
42002004	Sakini , en avong enek , Siosep mea , lokovein meteimal ten out Naseret koa mul en provins ten out Kaleli . Evus , musil sise koa tetaveah vaha en out Betlehem koa mul en provins ten out Sudea . Uva Betlehem veni vi meteimal kati onen asuv houlu Deved , ka Siosep vi tai en vatiamal onen .
42002005	Siosep kur Meri lumual luva en meteimal ten out Betlehem , veni kei sak koe tuai vakuri vamai vahi ahin onen . Meri meas tuai ka hervitei tuetin hekur tivava .
42002006	Ka navong lumul semau en out Betlehem , avong mal vinvin vakur tivava .
42002007	Keilu luva luro en eim omon buluk ka sipsip keil , veni out rovinvintei en eim tato ien . Ka en out enek , Meri kur moeite onen koa vi meahos . Par koe revi en kaliko tai , ka lingi matil en avet koa arivin oumunai an buluk keil mul ien .
42002008	En vongien enek , meatin keil alosil kat sipsip keil en mari mesai tai vesesal en out Betlehem .
42002009	Hatte tas , angelo tai onen Ahi Asuv mita kistal en keil , ka titinien ten muohien onen Ahi ritin rahit meatin keil enek . Ka keil amuti manin eni ka ametau houlu .
42002010	Ka angelo viteni min keil vit , “ ! Minametautei ! Numai ral min more longlongien tai koa hesakin meatin keil vasi ihilelau en sien .
42002011	Kosa etin , en meteimal ten out Betlehem , meteimal kati onen asuv houlu Deved telamu , meatin ten mututien avasi tuai ven kami . Kei vi Mesaea koa Ahi Asuv vat kati keke hesani hemai .
42002012	Sise koa mihelei kilea eni hemukok : mihehotin tivava tai koa apar koe en kaliko tai , ka alingi matil en avet koa arivin oumunai an buluk keil mul ien . ”
42002013	Navong angelo enek mul veah selus , hatte tas , mari vangi angelo keil onen Ahi aka en out nesa aro vesesal mini . Ka en meten meatin keil amusau amasmas Ahi avit ,
42002014	“ ! Houhouen min Ahi ten out nesa , en out netan tomat vamai en meatin keil vasi koa Ahi si ven keil . ”
42002015	Navong amusau evus , angelo keil alokovein keil ka avina ris en out nesa . Evus , meatin keil koa alosil kat sipsip aviteni min keil eris avit , “ Rovaha Betlehem , rovales asa koa Ahi Asuv viteni minir . ”
42002016	Sakini , aro kekerat uva ka avotin out koa Meri keilu Siosep luro ien . Ka ales tivava onealu mul matil en avet koa oumunai an buluk keil mul ien .
42002017	Navong keil ales tivava Iesu , aviten asa koa angelo viteni min keil usili .
42002018	Ka koakeil vasi along tunien one , keil amuti manin eni .
42002019	Ka navong Meri long selusien keil ekek , kur kati mul en rendemien onen , ka mundem usili lisenges .
42002020	Navong meatin keil ten sipsip uva ris , amasmas Ahi ka avati lat isen ven tounah vasi koa araengoni ka alesi . Tounah keil vasi kistal suval asa koa angelo keil aviteni min keil .
42002021	Navong avong onen tivava Iesu vi outel (8) semau , musil sakien onen Siu keil , tata ka mama onen lukuri va en vekahoi . En avong enek , aling isen vi ' Iesu ' suval koa angelo viteni min Meri navong romeastei veah eni .
42002022	Avong hanumau elu (40) katau en avong avasi , Siosep keilu Meri lukur Iesu telva en out Serusalem keke luvoumon asa koa mengkatien onen Mosis viteni keke Meri vatou ris . Keilu lukur ame elu va en Eim Votut ka lusan keilu luvi sanien votut onealu min Ahi . En avong enek emun , lukur tivava Iesu keke luvatie min Ahi Asuv keke pris tai vatokol kati vasuval mengkatien onen Mosis viteni koa vit , “ Moei ehon vasi keil ihi ehon votut keil onen Iahova . ” (Eks 13:2,12)
42002023	
42002024	
42002025	Navong Meri , Siosep ka Iesu telro veah en Eim Votut , meatin tai mul ekonek , isen Simeon . Sakien keil onen mal ka ienvatien onen mul en Ahi . Kei mul rosin avong koa Ahi hesan meatin tai hemai hekataun me-Isrel keil ka hesakin keil iha imaluv ran hen kavmen sav keil . Ninin Votut mul ien
42002026	ka viteni mini keke hermattei mau hetokol avong koa heles Mesaea koa Ahi Asuv vat kati keke hesani hemai .
42002027	Ka navong Meri keilu Siosep lukur Iesu va en teahu ten Eim Votut keke avalekat meatin vatokol kati vasuval asa koa mengkatien onen Ahi viteni , Ninin Votut viteni min Simeon keke vaha en out enek .
42002028	Ka navong Simeon les keitel , va ven keitel ka vous tivava Iesu . Navong mul vousi , kei masmas Ahi vit ,
42002029	“ Ahi Asuv , inau navi meatin toumien onom . Ka kosa , kokilea kovamaenau mamat en tomat , veni asa koa kovat kati minau kistal tuai .
42002030	Inau nales ehon enek tuai en metok koa houtut meatin keil onom .
42002031	Ka kumon meatin vasi keil en out netan ilesi .
42002032	Kei hesakin koakeil arvitei Siu ito en meneai onom , keke keil ilei kilea enuk ka ihouhou minuk . Ka hehati lat isen me-Isrel keil koa avi meatin keil onom . ”
42002033	Navong tata ka mama onen Iesu lulong asa koa Simeon vit usili , lumuti manin houlu .
42002034	Evus , Simeon san tokolkatien tai min keitel ka viteni mun min Meri vit , “ Tivava onom hesakin meatin houlu ten out Isrel usil kat Ahi , ka hesakin tei en keil emun ihiles ran Ahi . Tivava enek hehi metai tai onen Ahi koa meatin houlu iseseini .
42002035	Hesakin rendemien suai keil onen meatin keil imai en mesai . Ka asa koa hekistal eni , hesakin keik emun kilonge hetisa , hesuval koa naef mul sal vinik . ”
42002036	En hati avong enek , provet tai mul en teahu ten Eim Votut , isen Anna . Kei vi tovuli tuai ka vi natnahin Vanuel koa mul en vatiamal onen pris Aser . Navong vi ahin hau semau , retalihe . Ka navong sua oulu (7) mai muli , meatin onen mat .
42002037	Sakini , vi vatina va vio . . . sua onen mai rokol hanumau ehat ka ehat emun (84) . Ka en avong vasi , visokon va rokol vongien , kei va netan min Ahi en teahu ten Eim Votut , ka avong houlu mul val ran anien keke vahis .
42002038	Ka navong Siosep keilu Meri lumul veah en teahu ten Eim Votut ral min tivava Iesu , Anna mai ven keitel ka masmas Ahi ven tivava enek . Ka katau eni , kei mul run usil tivava enek min meatin keil vasi koa arosin avong koa Ahi hesan Mesaea onen hemai hesakin koakeil ten out Serusalem iha imaluv .
42002039	Navong Siosep keilu Meri lumum vasin tounah koa mengkatien onen Ahi viteni , telva ris Nasaret , meteimal kati oneatel koa mul en provins ten out Kaleli .
42002040	Ka tivava Iesu moul ka aven mai keih . Navong mul moul , mai vilelau en meteisauen , ka tokolkatien onen Ahi mul en moulien onen .
42002041	Ka en sua vasi keil , tata ka mama onen Iesu luva en out Serusalem keke luvoumon Anien ten Mul Laui ien .
42002042	Sakini , navong sua onen Iesu rokol teindan elu (12) , luva en anien enek suval koa lumumoni lisenges , ka lukur Iesu telva .
42002043	Navong Anien ten Mul Laui mai muli , tata ka mama onen lukur sise keke luvaha ris teim , ka lureingeingeni keke Iesu mul veah en out Serusalem .
42002044	Sakini lukaka avong tai ral min vangi meatin keil veni lumundemi keke Iesu mul musil timue tai vuo meatin sav tai en vatiamal one . Ka navong out vong , lulekati suk .
42002045	Ka navong lurvotintei en vangi meatin keil koa lumul ien , keilu luva ris Serusalem keke luvalekat visi en out enek .
42002046	Lulekat Iesu avong etel (3) , ka luvotini suk mul rondan en teahu ten Eim Votut . Kei mul long hihiseien keil onen tiser keil onen Siu keil ka mul vis keil usili .
42002047	Keil vasi koa along selusien onen Iesu amuti manin en ileilien onen ka selusien koa mul vit kesi min tiser keil .
42002048	Navong Siosep keilu Meri luvotini , lumuti manin houlu . Ka mama onen viteni mini vit , “ ? Natkuli , vensa komumoni mukok min komal ? Komumon komal melmundemko houlu ka melmul mellekatuk en out vasi . ”
42002049	Ka Iesu vit kesi min keilu vit , “ ? Millekatnau vensa ? ? Milreingeingeni keke nil nito en teim sen Tata onak ? ”
42002050	Ka keilu lureingeingen aneite ten selusien onen .
42002051	Ka mama onen , kei kur kat asa koa kistal mul en rendemien onen , ka mundem usili lisenges . Evus , Iesu va ris Nasaret ral min keilu , ka long kat keilu .
42002052	Kei moul , mai vi mari meatin koa vilelau en meteisauen . Ka Ahi ral min meatin keil emun asi keil veni .
42003001	En avong koa Taeberius vi Sisa ten out Rom sua teindan elim (15) , meatin ehat (4) sav emun amul akataun losilkatien onen : Herod Antipas vi asuv houlu ten out Kaleli ; tunali Pilip vi asuv houlu ten out Ituria ka Trakonaetas ; Lisanias vi asuv houlu ten out Abilin ; ka Pontius Paelet vi avat ten kavmen ten out Sudea .
42003002	Ka en avong enek , Anas ka Kaeafas lukur umen ten asuv houlu onen pris keil . En avong enek , Ahi selus min Sion , natin Sakaraea , en out volvol .
42003003	Sakini Sion ka rahit out vasi vesesal en Oaisal Sodan ka vitehiten selusien onen Ahi min keil vit , “ ! Mihehiles moulien onami ran tisaen ! Hevus , mihemai minau ka nihi baptaes en kami hetie lati keke methos onen Ahi mul en kami . ”
42003004	Provet Aesea telamu mutis luvati usil Sion vit , “ Itaengon rea tai hehiso hekeih en out volvol hehit , ' Mihesak mesen sise onen Asuv , Anatin , mihesak revi sise onen hemal .
42003005	Mihetahin revi poal vasi keil ka vatihou keil vasi miheil lati hehi aet . Out keil koa akalkali , mihoumoni hemai hemal revi , ka mihetahin vasi vulvul keil .
42003006	Hevus , meatin keil vasi ilesi hemukave Ahi houtut moulien one . ' ”
42003007	Vangi meatin keil houlu umai ven Sion keke vahi baptaes en keil . Ka Sion selus keih min hetetamen onen Siu keil koa umai veni vit , “ ! Ei , kami mivi vangi amot tisa keil koa mimul mirili meatin keil en ongomi ! ? Isei sel kat kami keke mivalohosai ran mahien koa Ahi hesani min kami ?
42003008	Hetahos imok keke , helamu , mihoumon sakien koa hetie lati keke miviles ran tisaen keil onami anatin . Ka minahitentei minahit , ' Komai meherkurtei mahien veni Ebraham vi vati avu onomai ka Ahi rie lat komai mevi onen . ' Ka naviteni min kami keke koanek rovitei anatin , veni Ahi kilea vatie lat ahat keil ekek ka hesakin keil hemai hehi ekek avahi havin Ebraham keil keke avahi meatin keil kati onen .
42003009	Keitinek , Ahi sak mesen teai onen tuai vatei lat vatiai keil koa arsontei heite koa tahos . Anatin , itei lat keil ka ison keil iha en ahang . ”
42003010	Ka vangi meatin keil enek avis Sion avit , “ ? Hesakini , komai mehoumon sa ? ”
42003011	Sion viteni min keil vit , “ Munak tai en kami , eisin omon elu , hesan tai min meatin koa omon tovuol . Munak tai en kami , anien an mul , hesan tei min meatin sav koa an tovuol . ”
42003012	Evus , meatin keil ten takis emun umai keke Sion vahi baptaes en keil , ka avisi avit , “ ? Tiser , mehoumon sa varei keke mevamal en meten Ahi ? ”
42003013	Sakini , Sion viteni min keil vit , “ Minalahtei mane ten takis nalin asa koa mengkatien ten kavmen viteni . ”
42003014	Ka meatin tavaeen keil emun umai avisi avit , “ ? Ka mukave en komai ? ? Mehoumon sa keke mevamal en meten Ahi ? ” Sakini , Sion viteni min keil vit , “ Minakeih kattei min meatin keil keke avasan mane min kami . Ka minakurtei mane en sise koa miluvos isen meatin sav tai en kot . Mihelonge hetahos enges en ui umen koa mimul mikuri . ”
42003015	Navong meatin keil along tounah koa Sion mul viteni , amundemi houlu usili ral min sien ka aviteni min keil eris avit , “ Vahesa Sion varei vi Mesaea koa Ahi vat kati keke hesani hemai . ”
42003016	Navong Sion longe mukok , vit risi min keil vit , “ Narvitei Mesaea . Inau namul navi baptaes en kami en oai enges . Ka kei koa hemai hekatau enau , kei hehi hetetamen imok helin nau , ka narvinvintei makulat sandel onen . Kei varei hehi baptaes en kami en Ninin Votut ka en ahang .
42003017	Kei sak mese tuai vatiti vas meatin vasi keil hesuval meatin koa kur savel keke vaso lelat uti uit vaha ran ingeite . Uti uit koa hetahos , helah ruaini heha en eim onen ; ka ingeite keil teni , heniti en mari ahang koa sakras vamat . ”
42003018	En sakien enek , Sion sel kat meatin keil ka vitehiten more longlongien onen Ahi min keil .
42003019	Ka navong Sion mul mumon umen onen , selus keih va kat asuv houlu Herod Antipas veni kur ahin onen tunali mai vi ahin onen , isen Herodias . Sion selus emun va kat Herod ven tounah sav vasi keil koa mumoni koa romaltei .
42003020	Sakini , Herod mumon tounah tai koa tisa mok mulin tounah sav keil koa mumoni : kei viteni keke meatin tavaeen keil onen avaha avahuli kat Sion ka avasoni vaha en eim takeih .
42003021	Navong semau Sion vi baptaes en meatin keil , Iesu emun mai veni keke Sion vahi baptaes eni . Ka navong Iesu mul vis , voiteh ten out nesa mutah
42003022	ka Ninin Votut muka mita suval ame ka rondan en kei . Ka rea tai viso ka en out nesa vit , “ Keik kovi natkuli kati anatin koa ienvatien onak mul enuk , ka nasi nau mok venuk . ”
42003023	Navong Iesu kur rohtoh en umen onen , sua onen hanumau tai ka halualim emun (30) . Meatin vasi amundemi avit kei vi natin Siosep . Ka avu keil onen vatiamal onen Siosep , eis keil one mukok : Siosep vi natin Heli .
42003024	Ka Heli vi natin Matat , koa vi natin Livae , koa vi natin Melki , koa vi natin Sanae , koa vi natin Siosep .
42003025	Siosep vi natin Matataeas , koa vi natin Amos , koa vi natin Neham , koa vi natin Esli , koa vi natin Nakae .
42003026	Nakae vi natin Mahat , koa vi natin Matataeas , koa vi natin Semein , koa vi natin Sosek , koa vi natin Soda .
42003027	Soda vi natin Soanan , koa vi natin Resa , koa vi natin Serubabel , koa vi natin Seltil , koa vi natin Neri .
42003028	Neri vi natin Melki , koa vi natin Adi , koa vi natin Kosam , koa vi natin Elmadam , koa vi natin Er ,
42003029	Er vi natin Sosua . koa vi natin Eliesa , koa vi natin Sorim , koa vi natin Matat , koa vi natin Livae .
42003030	Liae vi natin Simeon , koa vi natin Sudah , koa vi natin Siosep , koa vi natin Sonam , koa vi natin Eliakim .
42003031	Eliakim vi natin Melea , koa vi natin Mena , koa vi natin Matataha , koa vi natin Netan , koa vi natin Deved .
42003032	Ka Deved vi natin Tiese , koa vi natin Ovet , koa vi natin Boas , koa vi natin Salmon , koa vi natin Nason .
42003033	Nason vi natin Aminatap , koa vi natin Atmin , koa vi natin Ani , koa vi natin Hesron , koa vi natin Peres , koa vi natin Sudah .
42003034	Sudah vi natin Siekob , koa vi natin Aesak , koa vi natin Ebraham , koa vi natin Terah , koa vi natin Nahor .
42003035	Nahor vi natin Seruk , koa vi natin Rehu , koa vi natin Pelek , koa vi natin Eber , koa vi natin Sela .
42003036	Sela vi natin Kenan , koa vi natin Arpaksat , koa vi natin Sem , koa vi natin Noah , koa vi natin Lamek .
42003037	Lamek vi natin Metusela , koa vi natin Inok , koa vi natin Sared , koa vi natin Mahalilil , koa vi natin Kenan .
42003038	Kenan vi natin Enos , koa vi natin Set , koa vi natin Adam . Ka Adam vi natin Ahi .
42004001	Navong Iesu lokovein out koa Oaisal Sodan mul ien , Ninin Votut koa mul ien mulamuni va en out volvol .
42004002	En out enek , Temat sak vis Iesu avong hanumau elu (40) . En avong keil enek , Iesu rokaniantei , sakini en keite ten avong enek , amai kati houlu .
42004003	Ven koanek , Temat sak visi vit , “ Munak kovi Natin Ahi anatin , kimeng kat ahat ekek vahiles vamai vahi veret am . ”
42004004	Ka Iesu vit kesi mini vit , “ ! Vuo ! Nirmumontei ven Tus Votut viteni vit , ' Meatin romoultei en anien enges . ” (Dut 8:3)
42004005	Evus , Temat mulamun Iesu vina nesa en mari hou tai ka , en avong tas , rie lat kantri vasi keil ten out netan mini .
42004006	Ka sak visi vit , “ Keihoen ten out vasi keil enek asani mul en hek . Ka inau nakilea nisani min meatin sa koa iek vati masani mini . Sakini , nakilea nilinguk kihi asuv houlu kovalosil kati ka tounah keil koa mul ien hehi onom .
42004007	Munak kiha netan minau enges , nisan tounah vasi keil enek minuk . ”
42004008	Ka Iesu vit kesi mini vit , “ Inau nirmumontei veni Tus Votut viteni vit , ' ! Miheha netan min Iahova koa vi Ahi onami ka mihelong kat kei enges ! ' ” (Dut 6:13)
42004009	Evus , Temat kur Iesu va en out Serusalem , ka lingi mulomal en out tai nesa mok en hoi Eim Votut onen Ahi . En out enek , Temat viteni mini vit , “ Munak kovi Natin Ahi anatin , kihut kihita netan vahotini keke Ahi ro ral minuk ,
42004010	veni Tus Votut viteni vit , ' Ahi hemeng kat angelo keil onen avating koe revi keik . ' (Sam 91:11)
42004011	ka ' Keil ihati latuk hehina nesa en he , hesakini kirmusavoi entei alom en ahat tai . ' ” (Sam 91:12)
42004012	Ka Iesu vit kesi mini vit , “ ! Vuo ! Nirmumontei , veni Tus Votut viteni mun vit , ' Minasak vistei Iahova koa vi Ahi onami keke mivahotini kei mul ral min kami . ' ” (Dut 6:16)
42004013	Navong Temat sak vis Iesu en sise vasi keil , lokoveini va rokol avong sav koa heles ahho tai keke vasak vis risi .
42004014	Navong Iesu lokovein out volvol , va ris en provins ten out Kaleli , ka keihoen onen Ninin Votut mai vilelau eni . Longlongien usili ka rahit out vasi keil koa mul vesesal en out enek .
42004015	Kei va en eim tahihiseien onen Siu keil ka visein meatin keil ien . Ka meatin vasi keil koa along usili avati lat isen .
42004016	Iesu mual rokol taon ten out Nasaret , out koa kei moul ien . En Sabat , va en eim tahihiseien suval koa lises mumoni . Ka navong mulomal vahuli Tus Votut onen Ahi ,
42004017	keil asani mini tus koa tisien onen provet Aesea mul ien . Kei voei , votin out koa selusien enek mul ien ka vuli vit ,
42004018	Ninin Votut onen Iahova mai sienau , veni rie lat nau mahitehiten more longlongien min koakeil tounah one tovuol . Kei sila nau mahiteni min koakeil amul en eim takeih , akilea avasital rani . Ka min koakeil mete var , ilelei ris , min koakeil amul en hen mesav keil , imaluv iha .
42004019	Kei sila nau mahitehiteni keke Iahova rie lat avong koanek vasan kataunien min meatin keil onen . ” (Aes 61:1-2)
42004020	Navong vuli evus , Iesu koteh kat tus , san risi min meatin takataunien , ka rondan keke vahisein meatin keil . Navong meten meatin vasi keil en eim enek va kati ,
42004021	viteni min keil vit , “ Tus Votut onen Ahi koa milonge navuli min kami , kosa etin , selusien keil teni mai vi anatin . ”
42004022	Navong meatin keil along mormore hihiseien keil koa sani min keil , keil vasi amuti manin ka avati lati en selusien one . Ka evus , tei en keil amundem maeni avit , “ Ei , kei vi natin Siosep etin . ”
42004023	Iesu viteni min keil vit , “ Nakilea keke mihehiteni minau selusien matu koa vit , ' Dokta , kisak revi onom keil helamu , ' veni iemi vati keke num en out enek , en meteimal kati onak , tounah vasi keil koa milonge namumoni en meteimal ten out Kapaniam keke mihekul anatin enau .
42004024	Ka naviteni anatin min kami , provet tovuol veah koa onen keil avakur revi en meteimal kati onen .
42004025	Mulamu , en avong onen provet Ilaetsa , ous romustei sua etel ka haf eris (3-1/2) , ka meatin keil vasi , amai kat keil . Ka en me-Isrel keil , vatina keil avi houlu .
42004026	Ka Ahi sila Ilaetsa vaha vamal ven vatina tai koa rovitei ten out Isrel . Kei ka en meteimal ten out Sarevat vesesal en taon ten out Saedon .
42004027	Ka tamun , en avong onen provet Elisa , meatin houlu ten out Isrel , mesaien leporsi mul muas ave . Ka Elisa romumontei ave vatou ris , kei sak revis Neman ten out Siria koa rovitei ten out Isrel . ”
42004028	Navong meatin keil koa amul en eim tahihiseien along selusien onen , keil vasi avuroh kati .
42004029	Amea , ka aring lelati ran meteimal one ka amulamuni va vesesal en vali hou tai koa mul en hakot ten meteimal one veni ie vati avatue lat Iesu vamot vahita netan eni .
42004030	Ka Iesu , kei viles , mual va luhu en vangi meatin keil enek , ka lokovein keil keke vaha ris en sise onen .
42004031	Evus , Iesu va en meteimal ten out Kapaniam koa mul en provins ten out Kaleli . En Sabat , Iesu mul visein meatin keil ekonek .
42004032	Meatin keil amuti manin en hihiseien keil onen veni mul vit luvati suval koa kur aneite teni ka ven Ahi varei .
42004033	En avong enek , meatin tai koa ninin tisa mul ien mul en eim tahihiseien . Kei viso keih va ven Iesu vit ,
42004034	“ ! Ei , Iesu ten out Nasaret ! ? ! Kovit kovoumon sa min komai ! ? ? Kumai keke kovou lin komai ? ! Inau nakileak , keik kovi Meatin Votut onen Ahi ! ”
42004035	Iesu musel keih va min ninin tisa enek vit , “ ! Kito raeng , ka kimea ran meatin ekek ! ” Ninin tisa mu lat meatin enek va netan en meten meatin vasi keil . Evus , mea rani ka tounah tovuol vasuti .
42004036	Meatin keil vasi amuti manin ka avis keil eris avit , “ ? Vati hihiseien sa enek ? Meatin enek selus ral min keihoen , ka navong selus keih min ninin tisa keil , along kati ka alokovein meatin keil . ”
42004037	Sakini , longlongien usil Iesu ka rahit out vasi vesesal en meteimal ten out Kapaniam .
42004038	Navong Iesu lokovein eim tahihiseien en out Kapaniam , va en teim sen meatin tai , isen Saemon Pita . Navong rokol teim sen , longe keke avu ahin onen Saemon Pita , aven mutin ramat . Sakini avis Iesu vasak revi .
42004039	Sakini Iesu va veni ka musel kat mesaien enek vit , “ ! Mea rani ! ” Ka hatte tas , ahin enek longe tahos , mea , ka va mumon anien vahi ae .
42004040	Navong meteiai va netan ka Sabat evus , meatin keil akilea avoumon tounah . Sakini meatin houlu avous koakeil amesai en mesaien savsav keil uva ven Iesu . Kei ling hen en retai keil , ka sak revi keil vasi umai atahos .
42004041	Ka navong Iesu vile lat ninin tisa keil ran meatin houlu , avisohiso keih va mini avit , “ ! Keik kovi Natin Ahi anatin ! ” Ka kei ring koe keil keke anaselustei veni akilea kei vi Mesaea koa Ahi rie lati .
42004042	En visikon semau , Iesu va sasen en out volvol tai . Ka navong meatin keil alesi vuol , uva alekati . Navong avotini , asak visi avapeahi herlokoveintei keil .
42004043	Ka Iesu viteni min keil vit , “ Niha nihitehiten more longlongien usil hiasuvien onen Ahi min meatin keil koa amul en out sav emun . Veni Ahi sila nau numai moumon vati umen koanek . ”
42004044	Sakini , Iesu va en meteimal keil onen Siu keil ka mul vitehiten more longlongien onen Ahi en eim tahihiseien keil one .
42005001	En avong tai , Iesu mul mulomal en vali Oai Kaleli , vesesal en out Keneseret . Ka meatin keil avi houlu mok . Umai amuting kati keke avalonge mul vit luvat selusien onen Ahi min keil .
42005002	Iesu les vot elu koa meatin keil teni alokoveini lumules en out ut keke uva avakas motein net one .
42005003	Sakini , Iesu vut va en vot tai onen Saemon Pita , ka visi vatui lat vot vahita vahi havivi ran out ut . Evus , Iesu rondan eni ka mul visein mari vangi meatin keil koa amul ut .
42005004	Navong Iesu visein keil evus , kei viteni min Saemon Pita vit , “ Kami , mihehalis lat vot onami miheha en huinep , ka miheson net onami keke mivalah tei mesau . ”
42005005	Ka Saemon Pita vit risi min Iesu vit , “ Asuv , mendilah rokol visikon koanek , komai memum keih ka merlahtei mesau varei . Ka veni keik koviteni , tahosis , nihiteni keke meheha meheson ris net onomai . ”
42005006	Ka navong ason net vita netan , alah mesau keil houlu vis houlu mok . Net one vesesal vamahoi .
42005007	Sakini , akuvin he va ven tue sav keil keke avahalis en vot one avamai avakataun keil . Ka navong arokol keil , asien vot keilu vasi va vio . . . vesesal luvamarindo .
42005008	Saemon Pita ka meatin vasi keil koa amul en vot keilu enek amuti manin keke mesau keil koa alahi avi houlu vis avi houlu mok . Ka navong Saemon Pita lei kilea en asa koa kur out , kei va ven Iesu , retingeiril en meten ka viteni mini vit , “ ! O asuv , narvinvintei ! Mea ranau li veni navi meatin tisa tai . ”
42005009	
42005010	Ka Iesu vit kesi mini vit , “ ! Konametautei ! Rokol kosa , keik kolah mesau keil enges , ka kosa heha , kilah meatin keil . ” Meatin elu mun koa lumum vituai ral min Saemon Pita , isealu Tiemes ka Sion , tamealu Sepeti . Keilu mun lules tounah koa kur out ka lumuti manin eni .
42005011	Sakini , navong aleh vot keilu one va ut , Pita , Tiemes ka Sion tellokovein tounah vasi keil oneatel , ka telmusil Iesu .
42005012	En avong tai , Iesu va en taon tai . Ka en out enek , meatin tai mul ien koa mesaien leporsi purun aven . Ka navong meatin enek les Iesu , va retingeiril vita netan mini , veinan rokol atan . Evus , peahi vit , “ ! O asuv eli , munak keik iem vati li , kokilea kovasak revi avek vamai ris vatou ! ”
42005013	Sakini , Iesu mutelan hen va rokoli ka viteni vit , “ Iek vati li moumoni . ! Avem hetou ris ! ” Hatte tas , mesaien onen evus varei .
42005014	Ka Iesu selus keih mini vit , “ Konahitehitentei min meatin sav , ka kiha mau , kitie latuk min pris tai koa mul en Eim Votut keke valei revi en avem . Hevus , kisan sanien votut onom koa housil asa koa mengkatien onen Mosis viteni . En sise enek , meatin vasi keil ilea keke mesaien onom vus , ka komuto tuai . ”
42005015	Avaseini , longlongien usil Iesu va mok ka rokol out vasi keil emun koa soutin . Sakini , vangi meatin keil houlu umai mini keke avalong hihiseien keil onen ka avahisi vasak revi keil ran mesaien keil one .
42005016	Ka avong houlu , Iesu mea ran meatin keil keke vato sasen enges ka vahis .
42005017	En avong tai , navong Iesu mul visein vangi meatin keil , tei en Farasi ka Tiser keil ten Mengkatien keil onen Mosis umai arondan vesesal ka amul araengoni . Keil aka en provins ten out Kaleli ka Sudea ka taon ten out Serusalem keke avales Iesu . Ka Ahi Asuv san keihoen min Iesu vasakini kei kilea vasak revi meatin houlu ran mesaien keil one .
42005018	En avong enek , meatin tei keil umai , amul avou kakan meatin tai koa mules matil en vulin veni usiven mat . Ka navong asak visi avakuri vaha neim keke avalingi en meten Iesu ,
42005019	alesi keke asak ras veni vangi meatin keil amutiting houlu . Mukos , aveou avina en hoi eim nesa ka aleng ahho tai . Evus , arutun vulin koa meatin enek mul ien vita mal en out koa Iesu mul ien , luhu varei en meatin keil .
42005020	Navong Iesu les asa koa amumoni ka lei kilea en demkatien one , viteni min meatin koa usiven mat vit , “ Tuak , Ahi roleletei mun vatisa enuk ven tisaen keil onom . ”
42005021	Navong Farasi keil ka Tiser keil ten Mengkatien keil onen Mosis alonge mukok , asel kutut kati en rendemien one avit , “ ? Ei , meatin koanek mundemi vit kei vi isei ? ! Kei mul selus kekar va kat Ahi ! ! Kei enga vit kur keihoen suval onen Ahi , veni Ahi enges kilea vakulat tisaen ! ”
42005022	Ka Iesu kilea rendemien one , ka viteni min keil vit , “ ? Vensa mimul mimundemi keke narkurtei keihoen vavinvin makulat tisaen ?
42005023	? Asa mae imok keke mahiteni min meatin enek , ' Ahi roleletei mun vatisa minuk ' , vuo ' Kimea koual ' ? Maes keke nihiteni keke Ahi roleletei mun vatisa eni veni misakras mivalei kilea keke kur out vuo rokurtei out .
42005024	Ka kosa mihelesi keke Natin Meatin kur keihoen en out netan vasakin methos onen Ahi hel ven meatin keil heka en merekel koanek . ” Evus , Iesu viteni min meatin koanek vit , “ Mea , lah vulum ka kual kiha ris teim . ”
42005025	Hatte tas , meatin enek mea en meten meatin keil . Kei lah vulin , ka mual va ris teim sen . Ka navong mul en sise , kei san masmasien va min Ahi .
42005026	Meatin vasi keil amuti manin ka amundem usili houlu . Amasmas Ahi avit , “ ! Kosa , ir roles tounah sal tai koa marite mok ! ”
42005027	Katau en avong enek , Iesu kistal ran eim enek ka mual va . En ualien onen , kei les Siu tai koa mul mum en kavmen , isen Livae . Kei mul rondan en out toumien onen keke meatin keil ihul takis one heha mini . Navong Iesu lesi , vise vit , “ ! Amai , kusil inau ! ”
42005028	Sakini , Livae mea , lokovein tounah vasi keil onen , ka musil Iesu .
42005029	Sakini Livae mulamun Iesu ka meatin keil onen uva teim sen ka mumon mari anien tai ven Iesu . Kei silasil en vangi meatin keil houlu keke umai avanian ruai : koakeil alah takis ral min meatin tateisav keil emun .
42005030	Farasi keil ka tei en Tiser keil ten Mengkatien keil onen Mosis asel kutut kat Iesu min meatin keil onen avit , “ ? Vensa kami mimul mikanian ka mimun uaen ral min meatin keil ten takis ekek ka ral min meatin tisa sav keil emun ? ”
42005031	Iesu vit kesi min keil vit , “ Meatin keil koa amundemi avit armesaitei , keil erovattei dokta . Dokta vi onen koakeil enges akilea keke amesai .
42005032	Inau narmaitei keke mahise meatin keil koa avit moulien one mal tuai . Vuo , numai keke mahise meatin tisa keil keke ihiles moulien one ran tisaen . ”
42005033	Navong Iesu mul veah teim sen Livae , tei en meatin keil umai aviteni mini avit , “ Avong houlu , meatin keil onen Sion Baptis amul avis min Ahi ka uval ran anien veni . Ka meatin keil onen Farasi keil emun , amumoni suvali . Ka komai melesi keke meatin keil onom armumontei vamukonek . ”
42005034	Iesu vit kesi min keil vit , “ En avong ten tetaliheien tai , meatin keil umai ven anien teni . Kosakras kovasakin keil avahal ran anien en avong koa meatin koa retalihe ronges veah ral min keil .
42005035	Ka avong tai hemai koa meatin tisa keil imai ihuli kat meatin koa retalihe ran onen keil . En avong enek varei , keil il ihal esuk ran anien . ”
42005036	Evus , Iesu ra tavol min keil vit , “ Meatin tovuol koa rali vas eisin hau tai onen keke vakur etai hati kaliko teni vapilit koe eisin matu tai omon koa mahoi . Veni mukos , hepurun eisin hau onen , ka hati eisin hau koa kuri hermal revitei en eisin matu omon .
42005037	Meatin tovuol koa vatah uaen hau tai vaha en veite matu koa amumoni en hiliven sipsip tai veni keih tuai . Mukos , uaen hau enek hetetaho heha vio . . . veite teni hemaseh ka hemahoihoi . Hepurun veite enek ka uaen houele en atan .
42005038	Vuo , hermukteinek . Hetahos itah uaen hau heha en veite hau tai koa maleles .
42005039	Ka meatin keil koa amul amun uaen matu , keil erovatei avamun uaen hau veni amundemi avit , ' Uaen matu tahos imok . ' ”
42006001	En avong tai , en Sabat , Iesu ral min meatin keil onen amul aka vas ah tei keil ten uit . Ka navong amul amual , meatin keil onen amul akinit uit keil enek , akokoa utite avakulat ingeite rani , ka akani .
42006002	Sakini , tei en Farasi keil avisi avit , “ ? Vensa mimumon sakien koa mengkatien keil onen Mosis vit rehermumontei en Sabat ? ”
42006003	Iesu vit kesi min keil vit , “ ? Mukave , kami mirvulitei veah asa koa Tus Votut viteni keke asuv houlu Deved ral min meatin keil onen amumoni navong amai kat keil ?
42006004	Avaseini keke mengkatien vit pris keil enges akilea avan veret votut , Deved va en Eim Votut onen Ahi , kur veret koa pris keil asani tuai min Ahi , ka kani . Evus , san hatte tai min meatin keil onen keke avani . ”
42006005	Evus , Iesu viteni min keil vit , “ Natin Meatin varei vi houlu mok mulin Sabat . ”
42006006	En Sabat tamun , Iesu va mul vihisei en eim tahihiseien tai . Ka en out enek , meatin tai mul koa hen matu tisa ka kakali .
42006007	Tei en Tiser keil ten Mengkatien keil onen Mosis ral min tei en Farasi keil avit avales visi munak Iesu houm revi hen meatin enek en Sabat . Veni munak houmoni , akilea avaselus vaha kati veni rali koteh mengkatien koa ring koe Siu keil anoumtei en Sabat .
42006008	Ka Iesu kilea rendemien vasi keil one , ka viteni min meatin koanek vit , “ ! Amai ! ! Lomal ekok ! ” Sakini meatin koanek mea , va mulomal en meten meatin keil enek .
42006009	Evus , Iesu viteni min keil vit , “ ? Navis kami , mengkatien keil onen Mosis maeni keke rehoumon sa en Sabat ? ? Rehoumoni hetahos , vuo rehoumoni hetisa ? ? Rehekataun moulien onen meatin sav , vuo rehou vini hemat ? ”
42006010	Iesu lele rahit en keil . Evus , viteni min meatin koanek vit , “ Kitelan hem . ” Ka navong mumoni , hen mai ris tahos .
42006011	Keil tine vepeng houlu , ka aselus lekati keke umon sa min Iesu .
42006012	En avong tai , Iesu vina en hou tai keke vahis . Kei vis min Ahi en vongien enek va rokol visokon .
42006013	En avong koa out mulan , kei va vise meatin vasi keil onen umai veni . Ka kei rie lat keil avi teindan elu enges keke avahi eiloheh keil onen :
42006014	Saemon ( koa Iesu ling isen tamun vi ‘ Pita ’ ) ral min tunali Andru ; Tiemes keilu Sion ; Pilip keilu Batalomiu ;
42006015	Matiu ka Tomas ; Tiemes natin Alveas ; ka Saemon ( koa mul en vangi meatin keil koa ie vati mok keke Siu keil avamaluv ran hen kavmen ten out Rom ) ;
42006016	Sudas natin Tiemes , ka Sudas Eskariot koa hemaen Iesu heha en hen koakeil uasi hemat .
42006017	En avong koa Iesu ral min meatin keil onen avita netan ran hou , kei va mulomal en out tai koa vi aet . En out enek , mari vangi meatin keil emun koa amusil Iesu arosini . Ka Iesu les mari vangi meatin savsav keil emun koa umai : koakeil houlu aka en taon ten out Serusalem ka meteimal savsav keil emun koa amul en provins ten out Sudea , ka koakeil emun koa arvitei Siu aka en taon ten out Taer keilu taon ten out Saedon koa lumul vesesal ven Atas Medeterenia .
42006018	Keil umai keke avalong Iesu ka avahisi vasak revi keil ran mesaien keil one . Koakeil emun koa ninin tisa keil amul apurun keil umai , ka Iesu vile lat ninin tisa keil enek ran keil ka umai ris atahos .
42006019	Meatin vasi keil amul asak visi avatokol Iesu , veni keihoen koa mul ien mul sak revi meatin vasi keil ran mesaien keil one .
42006020	Navong mul veah ral min meatin keil enek , Iesu lele va en meatin keil onen ka viteni vit , “ Tokolkatien hel en kami koa tounah keil onami rovinvintei , veni tounah vasi koa mul en hen Ahi vi onami .
42006021	Tokolkatien hel en kami koa , kosa , amai kat kami ven tounah , veni Ahi hesakin kami mihehilelau . Tokolkatien hel en kami koa , kosa , mimurang , veni Ahi hesakin kami mihehiteai .
42006022	Tokolkatien hel en kami navong meatin keil tine heat kami ka asesein kami venau . Anatin , tokolkatien hel en kami navong aselus tisa kat kami ka apurun isomi veni mimusil kat Natin Meatin .
42006023	Mihesi kami navong amumoni mukonek ka mihehutahut en sien , veni Ahi lesi mivinvin mivakur uite koa hemariso en out nesa . Veni avu keil one apurun provet keil telamu en vati sakien koanek , ka Ahi les provet keil enek amal en meten .
42006024	Ka hetisa mok min kami koa , kosa , tounah onami houlu , veni kami miles more moulien onami tuai .
42006025	Hetisa mok min kami koa , kosa , vangomi vil , veni amai heat kami . Hetisa mok min kami koa , kosa , miviteai , veni mihouai ka mihetang .
42006026	Ka hetisa mok emun min kami navong meatin vasi keil amul avati lati isomi , veni avu keil one amumoni vatte tas en provet taliluvosien keil . ”
42006027	Evus , Iesu san selusien enek min meatin vasi keil vit , “ Naviteni mukok min kami vasi koa mimul milong selusien keil onak : iem hehat vativieh keil onom , ka kumoni hetahos min koakeil tine katuk .
42006028	Kihis Ahi hetokol kat koakeil asesenda enuk , ka kihis emun ven koakeil apurunuk .
42006029	Munak meatin tai kovas veasom , kimaeni heovas usite sav emun . Ka munak meatin tai savut lat kot omom , kimaeni hekur eisin omom emun .
42006030	Munak meatin tai viram enuk ven tounah , kisanis mini . Ka navong meatin tai kur tounah onom , konahistei nasan risi minuk .
42006031	Kumoni min meatin sav hesuval koa iem vati keke kei emun houmoni minuk .
42006032	“ ? Munak kami iemi vat meatin keil enges koa amul ie vat kami eris , Ahi hetokol kat kami veni vensa ? ! Meatin tisa keil emun amul amumoni vatte tas !
42006033	? Ka munak kami mimumoni tahos min meatin keil enges koa amul amumoni tahos min kami , Ahi hetokol kat kami veni vensa ? ! Meatin tisa keil emun amul amumoni mukok !
42006034	? Ka munak mimaen mane min meatin keil enges koa mikilea keil isan risi min kami , Ahi hetokol kat kami veni vensa ? ! Meatin tisa keil emun amul amaen mane one min meatin tisa sav keil keke ikur risi !
42006035	! Minoumontei namukonek ! Ienvatien onami hel en vativieh keil onami ka mihoumoni hetahos min keil . Mihemaen mane min meatin sav keil ka minandemtei minahit keil isan risi min kami . Munak mihoumoni hemukonek , Ahi koa mul en out nesa hesan uite teni koa hetahos imok min kami ka mihehi titiali keil onen . Veni Ahi mun mul rie lat tahosien onen min koakeil akalkali ka min koakeil emun akur heisav en tounah koa kei mul sani min keil .
42006036	Sakini , ienmahisien onami hel en meatin sav keil , hesuval koa ienmahisien onen Ahi Tata onami mun mul en meatin keil . ”
42006037	Ka Iesu viteni mun vit , “ Minaleletei naha kat tisaen keil koa mul en moulien onen meatin sav keil . Munak mirmumontei , Ahi herleletei heha kat tisaen keil koa mul en moulien onami . Ka munak mirrie lattei sakien tisa onen meatin sav , Ahi hertie lattei sakien tisa keil onami . Ka munak meatin sav tai mum tisa en kami , methos onomi heles eni . Mukonek , methos onen Ahi emun hel en kami navong kami mimum tisa .
42006038	Navong misan kataunien min meatin sav , Ahi hesan kataunien min kami . Ka avong koa kei hesan kataunien min kami , hehi houlu mok . Hesuval koa meatin tai seh raes ami en mari kap tai ka vilelau va vio . . . merang . Mukonek , sakien koa mihoumoni min meatin sav keil , Ahi houmoni min kami vatte hetas . ”
42006039	Evus , Iesu viten tatavolien tai min keil vit , “ Meatin koa meten var sakras valamun tamun koa meten var . Munak houmoni hemukonek , keilu vasi luhemotmot luheha en avul .
42006040	Meatin koa kur hihiseien ran tiser tai , kei hermundemtei hehit kei tahos imok mulin tiser onen . Ka munak kei kur vasin sukul onen , kei hesuval tiser onen esuk .
42006041	“ ? Vensa kolei kilea sokeai koa havivi enges koa mul en meten tumali , ka korlei kileatei varei keke mavuliai koa marite mul en metom ?
42006042	? Vensa komul koviteni min tumali kovit , ' Tuak eli , kimaen inau nivus lat sokeai ran metom . ' Ka en hati avong enek , korlestei varei keke mavuliai mules en metom ? ! Kami mimuto en hilivemi enges ! Helamu , kikulat mavuliai ran metom . Hevus , kokilea suk kovus lat sokeai ran meten tumali . ”
42006043	Iesu viteni min vangi meatin keil enek vit , “ Vatiai koa tahos , rosontei heite koa tisa ; ka vatiai koa tisa , rosontei heite koa tahos .
42006044	Vatiai vasi keil , alei kilea en keil ka en heite keil koa asoni . Kosakras kovalah hei manggo ran vati vilu ; ka kosakras kovalah hei tavoi ran ai katiat .
42006045	Meatin koa moulien onen vilelau en tahosien , hei tahosien mul kistal rani . Ka meatin koa moulien onen vilelau en tisaen , hei tisaen mul kistal rani . Selusien onen meatin tai mul rie lati keke moulien onen vilelau en asa . ”
42006046	Iesu vit risi min meatin keil vit , “ ? Vensa mimul mivise nau mivit , ' Asuv , Asuv , ' ka mirmumontei asa koa naviteni min kami ?
42006047	Nita tavol usil vati meatin koa mai venau , mul long selusien onak , ka mul mum usili .
42006048	Kei suval meatin tai koa mul vati eim omon . Sakini va lekat ai keil koa memarite ka keih vahi pos keil teni . Evus , vati revi pos keil enek , ka mum vasin eim omon . Evus , navong ous mus ka eang mai keih mukave , sakras vou lin eim omon . Vuo , eim omon mules mulomal keih .
42006049	Ka meatin koa long selusien onak ka romumtei vousili , kei suval meatin koa va kur lango en ai tisa keil enges , ka muti eim omon eni . ! Ka navong ous mus ka eang mai keih , mu rasilin eim omon varei ! ”
42007001	Navong Iesu visein meatin keil evus , kei va en taon ten out Kapaniam .
42007002	En out enek , avat tai onen meatin keil tavaeen ten out Rom mul ien . En teim sen , slev tai koa ienvatien onen mul ien mul mesai houlu , vesesal vamat .
42007003	Ka navong avat enek longe keke Iesu mai tuai , kei sila tei en elda keil onen Siu keil uva keke avahis Iesu vamai vasak revi slev onen .
42007004	Sakini elda keil enek uva ven Iesu ka apeahi avit , “ ! Amai kalah , kikataun meatin enek eli ! Veni kei vi more meatin tai koa komai vasi mevouhou mini .
42007005	Ienvatien onen mul en Siu keil ka san kataunien houlu min komai navong memuti eim tahihiseien onomai . ”
42007006	Sakini Iesu musil keil uva . Ka navong Iesu va vesesal en teim sen , avat sila tei en timue keil onen uva ka avit mesen selusien onen min Iesu avit , “ Asuv , konandemkotei nahi houlu usil inau . Inau narvinvintei keke keik kovamai en teim onak .
42007007	Ka narvinvintei mun mamai venuk . Ka munak kiselus enges , avaseini komul veah soutin , nakilea keke slev onak helonge hetahos eris .
42007008	Hesuval navong hetamen onak mul viten tounah minau , ka inau namum usil kat ren . Ka navong inau mun naviten tounah min meatin tavaeen tai onak , kei mun mul mum musil kat rek . Inau nakilea mameng kati mahit , ' ! Ha ! ' ka kei heha . Vuo mahit , ' ! Amai ! ' ka kei hemai . Ka nakilea mameng kat slev onak mahit , ' ! Kumon koanek ! ' ka kei houmoni . ”
42007009	Navong Iesu long selusien enek onen , kei muti manin ka viles les vangi meatin keil koa amul amusili ka viteni min keil vit , “ Anatin eli , en me-Isrel keil , narvotintei veah demkatien takeih vasuval koa navotini en meatin ekek . ”
42007010	Ka navong timue keil onen avat enek uva ris teim sen , alesi keke slev enek onen longe tahos tuai .
42007011	Katau en avong enek , Iesu ral min meatin keil onen amusil sise one uva ka arokol meteimal ten out Naen . Ka meatin sav keil houlu amul amusil keil .
42007012	Navong keil uva vesesal ven voiteh ten vieh ten meteimal enek , keil ales vangi meatin keil tai koa amul avous avet tai . Teiai onen litetai tai koa mat mul ien ka uva keke avatahini . Litetai enek vi titiali tas onen vatina tai .
42007013	Navong Asuv Iesu les vatina enek , ien mahisi ka viteni mini vit , “ Konatangtei . ”
42007014	Evus , Iesu va vesesal ven keil , mutelan hen , ka rokol avet onen litetai koa mat . Sakini koakeil avousi avati keil . Evus , Iesu viteni vit , “ ! Litetai , naviteni minuk , kimoul eris ! ”
42007015	Sakini litetai enek moul eris , mea , ka selus . Evus , Iesu viteni min mama onen vit , “ Mama , natmali keie . ”
42007016	Meatin vasi keil amuti manin ka avati lat isen Ahi avit , “ ! Kosa , provet tai koa vi hetetamen imok mul ral min ir ! ” Ka koakeil emun avit , “ ! Ahi mai tuai keke vakataun meatin keil onen ! ”
42007017	Sakini , longlongien usil Iesu ka rahit out vasi en provins ten out Sudea ral min kantri vasi keil emun koa amul vesesal veni .
42007018	Longlongien usil Iesu rokol meatin keil onen Sion Baptis , ka keil uva aselus usili mini . Sakini , Sion vise meatin onen elu lumai veni
42007019	ka sila keilu luva keke luvahis Asuv Iesu luvahit , “ ? Keik kovi kei koa Ahi vit kati keke hesani hemai , vuo mehetosin etai mun ? ”
42007020	Navong luva ven Iesu , luvisi luvit , “ Sion Baptis sila komal keke melvahisuk vamukok , ' ? Keik kovi kei koa Ahi vit kati vit hesani hemai , vuo mehetosin etai mun ? ' ”
42007021	En avong enek , Iesu mul sak revi meatin keil koa amesai ka koakeil emun along mahien en keil . Kei mul vile lat ninin tisa keil ran teisav keil . Ka koakeil mete var , sak revi keil alele ris .
42007022	Sakini Iesu vit risi min meatin keilu onen Sion vit , “ Milheha ris milhehiteni min Sion asa koa millonge ka millesi . Koakeil mete var , akilea alele eris ; ka koakeil asakras avakaka , amual eris . Meatin keil koa akur mesaien ten leporsi , keil ave mai muto ris ; ka koakeil ralinge vonhon , alonglong eris . Koakeil umat , amoul eris ; ka more longlongien mul va min koakeil tounah one tovuol .
42007023	Milheha milhehit meseni min Sion keke koakeil rendemien one rovitei elu usil inau ka tounah keil koa namul namumoni , tokolkatien onen Ahi hel en keil . ”
42007024	Navong meatin keilu onen Sion luva , Iesu selus usil Sion min vangi meatin keil vit , “ ? Navong kami miva en out volvol keke mivales Sion , iemi vati keke mivales vati meatin koa kave ? ? Miva keke miles kei koa rokeihtei suval sili vatiai tai koa sakras valomal navong eang muh keih ? ! Vuo !
42007025	? Miva keke miles meatin koa kave ? ? Meatin tai koa musin en momore eisin keil ? ! Vuo ! Keil koa amusin mukok , moulien one vilelau en tounah houlu ka aro nges en mari eim omon asuv houlu keil .
42007026	? Mukonek , isei varei mivaha keke mivalesi ? ? Provet tai ? ! Anatin ! Kei vi provet tai , ka naviteni min kami , kei vi houlu mok en provet savsav keil .
42007027	Sion vi kei koa amutis usili en Tus Votut avit , ' Kilesi . Inau nisila eiloheh onak helamu enuk . Kei heha mau keke vasak mesen sise ten amaien onom . ' (Mal 3:1)
42007028	“ Koanek anatin , meatin sav tovuol koa avahasi en out netan koa vahi houlu mok valin Sion . Ka meatin kuren tai koa maen Ahi vahi asuv houlu onen ka romottei en demkatien onen vi houlu mok mulin Sion . ”
42007029	Meatin kuren keil suval meatin keil ten takis akilea en anatinien ten selusien onen Iesu . Veni keil along kilea more sise onen Ahi koa Sion visein keil eni ka amaen Sion vi baptaes en keil .
42007030	Ka Farasi keil ka Tiser keil ten Mengkatien keil onen Mosis asesein asa koa Ahi ien vati voumoni en moulien one veni armaentei Sion vahi baptaes en keil .
42007031	Iesu viteni mun vit , “ ? Meatin keil ten kosa , asuval asa ? ? Sakien one suval asa ?
42007032	Keil asuval titiali keil koa arondan en out tahulhulien . Ka tei en keil amul avisohiso va min titiali sav keil avit , ' Komai memul memusau en sien . ? Vensa varei kami mirvoltei ? Komai mumul memurang . ? Ka vensa kami mirmuaitei ? '
42007033	Naviteni mukok veni kami , hetetamen keil onen Siu keil , misel kutut kat inau ka Sion emun veni melromusiltei sakien keil onami . Veni navong Sion Baptis emai , kei mul val ran anien keke vahis ka romuntei uaen , ka kami misel kutut kati mivit , ' ! Sion , ninin tisa mul ien ! '
42007034	Ka evus , navong inau , Natin Meatin , numai , nakanian ka namun uaen . Ka kami misel kutut kat inau mivit , ' ! Ales meatin ekek ! Kei vi meatin taanianien ka meatin tamunmunien . Ka mul vise meatin keil ten takis ka meatin tatisa keil emun en tunali keil . '
42007035	Ka avaseini , inau naviteni min kami keke koakeil avi titiali keil onen Ahi alei kilea en meteisauen onen , ka moulien one mul rie lat anatinien teni . ”
42007036	Evus , Farasi tai vis Iesu va vanian vatal mini , isen Saemon . Sakini Iesu va en teim sen ka rondan en avet taanian ien .
42007037	En out sav tai en taon , ahin tai ten sise longe keke Iesu mai kanian en teim sen Farasi enek . Sakini , kur vei senta koa mane teni keih ka va neim en eim enek .
42007038	Navong va neim , ahin enek mai mulomal katau en Iesu . Kei mul mis ka simeten mul mue vita kas alen Iesu , sakini mul motein alen keilu en hilin . Navong alen keilu lumuto , mus keilu ka kas keilu en senta .
42007039	Navong Farasi koa sisil en Iesu lesi , kei vit sasen eni vit , “ Munak meatin enek vi provet anatin , kei heilea keke ahin enek vi isei ka vi vati ahin koa mukave . ! Kei heilea keke vi ahin tai ten sise ! ”
42007040	Sakini , Iesu viteni min Farasi enek vit , “ Saemon , nihiten tounah tai minuk . ” Saemon vit kesi vit , “ Tahos tiser . Kihiteni minau . ”
42007041	Evus , Iesu viten tatavolien tai mini vit , “ En avong tai , lumali elu lukur mane ran hetamen tai . Tai kur mane vi handred taosen elim (500,000) , ka tamun kur mane vi taosen koa vi hanumau elu ka halualim emun (50,000) .
42007042	Katau eni , lumali keilu enek lusakras luvasa kes mane enek . Navong hetamen enek longe , ien mahis keilu ka viteni min keilu keke kei ien hevobongen kaon onealu . ? Sakini Saemon navisuk , isei en lumali enek keke ienvatien onen hel en hetamen enek heli ? ”
42007043	Saemon vit kesi mini vit , “ Namundemi navit vahesa kei koa kaon onen mariso mok , ka hetamen ien vobongeni varei . ” Navong Iesu longe mukok viteni mini vit , “ Koviteni mal . ”
42007044	Evus , Iesu viles ka les ahin enek ka viteni min Saemon vit , “ ? Koles ahin enek ? Navong numai teim som , korsantei oai minau makas alok eni . Ka ahin enek , kei kas alok en simeten ka mul moteini en hilin .
42007045	Keik kormustei vivik keke kovakur revi nau mamai teim som . Ka ahin enek , avong kati koa mai neim , kei mus alok ka romusehtei eni .
42007046	Keik korsan etai li oel minau keke makas veinak eni vasak mesenau maanian . Ka kei kas alok tanetan en senta tetahos .
42007047	Sakini naviten koanek minuk : mari kaon ten tisaen keil onen ahin enek , narmundemtei mun usili ka methos onak mul en kei . Sakini , ienvatien koa kei rie lati minau marite mok . Ka kei koa kaon ten tisaen vi havivis , avaseini methos onak mul ien , ienvatien koa meatin enek rie lati minau vi havivis . Ka koanek suval keik Saemon . ”
42007048	Evus , Iesu viles ka viteni min ahin enek vit , “ Kosa , methos onak mul enuk tuai ka nirmundemtei mun usil tisaen keil onom . ”
42007049	Navong meatin sav keil koa akanian ruai ral mini alonge mukok , aviteni min keil eris avit , “ ? Kei mundemi vit vi vati meatin sa varei koa kilea voumon methos ven tisaen onen meatin keil ? ”
42007050	Ka Iesu viteni min ahin enek vit , “ Ven demkatien onom minau , Ahi mutut moulien onom . Kiha hetal min tomat onen Ahi . ”
42008001	Katau en avong enek , Iesu mual rahit taon keil ral min meteimal keil koa . Navong mual va , mul vitehiten more longlongien usil mukave hiasuvien onen Ahi hemai en moulien onen meatin keil . En avong enek , meatin teindan elu (12) onen amul amusili .
42008002	Ka ahin keil koa mun amul amusili : koakeil Iesu vile lat ninin tisa keil ran keil , ka koakeil emun kei sak revi keil ran mesaien keil one . Koa tai en keil enek vi Meri ten out Makdela koa Iesu vile lat ninin tisa oulu (7) rani .
42008003	Ahin keil koa mun akur mane one ka akataun Iesu ka meatin keil onen eni : tai en keil vi Susana , ka tamun vi Soana koa vi ahin onen Kusa , hetamen tai koa losil kat tounah vasi onen asuv houlu Herod .
42008004	En avong tai , meatin keil houlu aka ran meteimal houlu koa amul vesesal umai ruai keke avalong selusien onen Iesu . Ka navong Iesu les keil , viten tatavolien enek min keil vit ,
42008005	“ En avong tai , meatin tai va nah keke valuh uti uit keil ien . Ka navong mul rivini , vahis umotmot en sise koa atan teni keih ka meatin keil akaka eni ka aman keil amita ara lelati .
42008006	Vahis umotmot en atan koa ahat houlu mul ien . Ekonek , utite keil enek amoul havivis . Ka rovitei tuetin , amukou veni atan mahinhin enges ka oai rovinvintei .
42008007	Vahis emun umotmot en atan koa oumunai tatisa mul ien . Ka navong utite keil enek amul amoul , oumunai tatisa keil emun amoul ruai ka amusar koe keil umatmat .
42008008	Ka vahis en utite keil enek umotmot en atan tetahos . Keil amoul ka ason heite koa mulin handred tai (100) . ” Navong Iesu viten tatavolien enek evus , viteni min meatin keil vit , “ Munak ralingomi mul , mihelong kilea asa namul naviteni . ”
42008009	Katau en avong enek , meatin keil onen Iesu avise vahit luvat aneite ten tatavolien enek min keil .
42008010	Ka kei vit kesi min keil vit , “ Aneite ten selusien suai usil hiasuvien onen Ahi , inau nihothot eni min kami enges . Ka min meatin sav keil koa arvitei onak keil , navit usili en tatavolien keil enges keke , ' Avaseini alele va vio . . . irlei kileatei . Ka avaseini alonge va vio . . . irlong kileatei . ' ” (Aes 6:9)
42008011	Sakini Iesu viteni min keil vit , “ Aneite ten tatavolien enek mukok : uti uit keil vi selusien onen Ahi .
42008012	Utite keil koa umotmot en sise koa atan takeih mul ien , kei suval meatin keil koa along selusien onen Ahi . Evus , Temat mai ka kulati ran keil keke asakras avaling desien one eni ka avakur moulien hau vaka ien .
42008013	Utite keil koa umotmot en atan koa ahat houlu mul ien , kei suval meatin keil koa along selusien onen Ahi , ka , hatte tas , akuri ral min sien . Ka veni litei keil ten demkatien one romoultei veah vatahos , meatin keil enek amulomal en demkatien one ten avong havivis . Ka navong sakvisien keil emai , keil umot en demkatien one .
42008014	Ka utite koa umotmot en atan koa oumunai keil tatisa amul ien , kei suval meatin keil koa along selusien onen Ahi , ka navong amul amual uva , amundemko houlu usil mane , tounah koa ave ien vati , ka tounah sav keil emun ten out netan . Sakini , tounah keil enek mul musar koe selusien onen Ahi , ka demkatien one sakras vamoul vamai vakeih .
42008015	Ka utite keil koa umotmot en atan koa tahos , kei suval meatin keil koa along selusien onen Ahi ka aling demkatien one keih eni ral min rendemien tai koa tahos ka mal . Sakvisien keil takeih umai , ka selusien enek mules moul va vio . . . san heite en moulien one . ”
42008016	Iesu viten tatavolien tamun vit , “ Meatin tovuol koa vanit laet onen , hevus , valing suaini en pesin tai , vuo valing suaini en hehen avet tamatilien onen . ! Vuo ! Meatin keil arekein laet one nesa keke koakeil umai neim akilea avalei kilea titinien teni .
42008017	“ Anatinien koa mul suai , Ahi hekuri hemai en mesai . Ka selusien koa avit suai eni mulamu , ihitehiteni en meten meatin keil keke availea eni .
42008018	Sakini , navong milong selusien keil onak , mihelong revi eni . Veni meatin koa kur kat aneite teni , Ahi hesan meteisauen hehi houlu mun mini . Ka meatin koa rokur revitei aneite teni , havivi koa mundemi vit kilea eni tuai , Ahi hekulati rani . ”
42008019	En avong enek , mama ka tunali Iesu telmai telvalesi , ka telsakras telvaha vesesal ven Iesu , veni vangi meatin keil avi houlu ka amutiting kati .
42008020	Sakini asan longlongien mini avit , “ Mama onom ral min tumali keil telmai , telmulomal hae , ka ieatel vati telvalesuk . ”
42008021	Ka Iesu vit kesi vit , “ Mama onak ka tuak keil avi koakeil along selusien onen Ahi ka amul along kati . ”
42008022	En avong tai . Iesu viteni min meatin keil onen vit , “ Tahos rovou koteh Oai Kaleli rovaha en usite . ” Sakini , uvut uva en vot ka uva .
42008023	Ka navong amuloh en vot enek uva , Iesu matil . Rovitei tuetin , eang tai muhuh keih ka sakin mari oai enek langlango ka tahe keil mavul va neim en valengei vot . Ka keil alesi keih , vesesal vot vamarindo .
42008024	Sakini uva ven Iesu , ka avise lati ran matilien onen ka avise keih mini avit , “ ! Asuv , asuv ! ! Rovamarindo kei ! ” Iesu mea ka meng kat eang ka oai luvahati keilu . Hatte tas , eang ka oai lulong kat ren , ka out mai mutaeng ka vi tasioh .
42008025	Evus , Iesu vis meatin keil onen vit , “ ? Mukave , demkatien onami enau tovuol veah ? ” Navong ales asa koa mumoni , amuti manin houlu ka ametau . Avis ris keil eris avit , “ ? Meatin ekek vi vati meatin sa ? ! Avaseini eang ka oai , navong meng kat keilu , lulong kat ren ! ”
42008026	Iesu ral min meatin onen keil uva en vot amu koteh Oai Kaleli , ka umai ut vesesal en taon ten out Kerasa .
42008027	Navong Iesu vut ran vot va ut , visu min meatin tai ten out Kerasa koa ninin tisa keil amul ien . Tuetin , kei kaka hon ka romatiltei en eim tai . Kei mules matil en out tatetahinien .
42008028	En avong vasi , ninin tisa mumon meatin enek vi vau houlu . Meatin sav keil asak visi vahuli kati keke nakakatei mun . Aling hen keilu ka alen tanetan keilu en aean ka apar kat keil vasi en sen koa keih . Ka avaseini , kei rali kotehi . Evus , ninin tisa likati va en out volvol vato sasen . Navong les Iesu , muai roha keih , mai vesesal veni , ka retingeiril netan mini . Iesu meng kat ninin tisa enek valokovein meatin ekek . Sakini , ninin tisa koa mul ien viso vina mini vit , “ ! Iesu , Natin Ahi ten out nesa ! ? ! Kumon sa li varei minau ! ? ! Napeahuk , konoumontei inau li nanakur mahien nahi houlu ! ”
42008029	
42008030	Iesu visi vit , “ ? Isom isei ? ” Ka meatin enek vit kesi mini vit , “ ! Houlu ! ” Kei viteni mukok veni ninin tisa keil koa amul ien avi houlu .
42008031	Ninin tisa keil enek apeah Iesu nasila lattei keil anaha en mari avul koa vi out ten mahien one .
42008032	Vesesal ven keil , vuas houlu amul amusu en usi hou tai . Sakini , ninin tisa keil enek apeah Iesu avamaen keil avaha en vuas keil , ka Iesu maeni .
42008033	Sakini , ninin tisa keil alokovein meatin enek uva suk en vuas keil . Ka asakin vuas keil alohloh uva en veisil , umotmot uva en mari oai , ka keil vasi amarindo umatmat .
42008034	Navong meatin keil koa alosil kat vuas keil ales asa koa kur out , aloh kalah uva , ka avit usili en taon ka out sav keil emun koa amul vesesal .
42008035	Evus , meatin keil koa alonglong usili uva keke avales asa koa kur out . Sakini , uva ven Iesu , ka ales meatin koa ninin tisa keil alokoveini . Rendemien onen mai ris tahos , musin en eisin ka rondan vesesal en alen Iesu . Navong alesi , amuti manin eni ka ametaun Iesu .
42008036	Koakeil ales asa koa kur out arun ral min meatin sav keil koa umai . Arun usil sise koa Iesu sak revi meatin koa ninin tisa keil amul ien .
42008037	Navong alonge mukok , koakeil aka en out keil vesesal en taon ten out Kerasa avis Iesu valokovein keil vaha veni ametau houlu . Mukonek , Iesu vut va en vot ral min meatin keil onen keke avalokovein keil .
42008038	Ka meatin koa ninin tisa mul ien mulamu peah Iesu keke vamaeni vousili . Ka Iesu sila lati ka viteni mini vit ,
42008039	“ Kiha ris teim som , kihitehiteni min meatin sav keil asa koa Ahi mumoni en moulien onom . ” Sakini , meatin enek ka rahit out vasi en taon enek ka vit usil mormore tounah koa Iesu mumoni mini .
42008040	Navong Iesu rokol usi Oai Kaleli vesesal en out Kapaniam , vangi meatin keil akur revi , veni amul arosin amairisien onen .
42008041	En avong enek , meatin tai mai retingeiril vita en alen Iesu , isen Saeros . Kei vi avat tai ten eim tahihiseien onen Siu keil . Kei mul peah Iesu luvaha teim sen ,
42008042	veni natnahin vesesal vamat . Ouh onen natnahin teindan elu (12) ka titiali onen sav keil tovuol emun . Ka navong Iesu mul mual va , meatin houlu amuting kati en usite vasi keil .
42008043	En vangi meatin keil enek , ahin tai mul koa kur mesaien onen mama keil ouh teindan elu (12) tuai , ka mesaien onen sakras vavus . Kei va en dokta keil houlu ka san vasi mane onen min keil , ka asakras avasak revi .
42008044	Ahin enek ka lelau katau en Iesu ka mutelan hen rokol kei eisin omon . Hatte tas , mesaien onen vus enga varei .
42008045	Ka Iesu long kilea eni ka vis meatin keil vit , “ ? Isei rokol nau ? ” Meatin vasi keil aviteni keke artokoltei , ka Pita viteni mini vit , “ Asuv , meatin keil avi houlu ramat ka amuting katuk en usite vasi keil . ”
42008046	Ka Iesu vit kesi vit , “ Vuo , meatin tai rokol nau veni longe keke hati keihoen mea ranau . ”
42008047	Navong ahin enek lesi keke sakras vato suai , mai ven Iesu . Alen maleilei ka kei retingeiril netan mini . Kei vit lati en meten meatin keil vasi vensa rokol eisin omon Iesu , ka mukave mesaien onen mea rani en hati avong enesek koa rokoli .
42008048	Evus , Iesu viteni min ahin enek vit , “ Ahinkuli , demkatien onom sakin avem mai ris tahos . Kiha ka tomat onen Ahi heto venuk . ”
42008049	Navong Iesu mul semau selus , meatin tai ka teim sen Saeros ka viteni min Saeros vit , “ Natmahin mat keitenesek . Konahistei mun tiser namai . ”
42008050	Navong Iesu long selusien enek , viteni min Saeros vit , “ ! Konandemkotei ! Demkatien onom hekeih keke natmahin hemoul eris , ka hehi anatin . ”
42008051	Navong Iesu mai en teim sen Saeros , meatin keil vasi amul amis ka amurang ven atouli enek . Ka Iesu viteni min keil vit , “ ! Kami minatangtei mun ! Atouli enek romattei , kei mules matil . ” Ka keil amunge kati veni akilea keke mat tuai . Navong Iesu va neim en out koa atouli mul ien , kei maen Pita , Sion , Tiemes , ka tata ka mama onen atouli enges uva neim ral mini .
42008052	
42008053	
42008054	Evus , Iesu va vuli kat hen atouli ka viteni mini vit , “ ! Atouli , mea ! ”
42008055	Hatte tas , moulien onen atouli muris mai ka mea mulomal . Evus , Iesu viteni min keil avalah anien vamai vani .
42008056	Tata ka mama onen amuti manin houlu ka Iesu selus koe keilu lunahitentei asa koa mumoni min atouli onealu .
42009001	Iesu vise ruain meatin teindan elu (12) onen . Evus , san keihoen min keil avahile lat ninin tisa keil ka avasak revi koakeil akur mesaien savsav keil .
42009002	Evus , sila lat keil uva avahitehiten usil hiasuvien onen Ahi ka avasak revi koakeil amesai .
42009003	Kei viteni min keil vit , “ En ualien onami , minakurtei tounah . Minahuli kattei mane , ateili , vuo eisal . Minakurtei eisin tamun , vuo anien .
42009004	Munak miva en out tai ka meatin tai kur revi kami en teim sen , mihetos hetal mini hetokol avong koa mihelokovein out enek .
42009005	Ka munak meatin keil en taon enek arkur revitei kami , navong mimul milokovein out enek , mihesahulin vulimeas ran alomi en mete . Koanek hesakin keil ilea suk keke asa koa amumoni min kami romaltei en meten Ahi . ”
42009006	Katau en selusien enek , meatin keil onen Iesu amea uva en meteimal keil vasi ka avitehiten more longlongien onen Ahi . Ka keil asak revi meatin houlu koa amesai .
42009007	En avong enek , Herod Antipas vi asuv houlu en provins ten out Kaleli . Navong kei long usil tounah keil koa Iesu mul mumoni , mundem usili houlu veni meatin keil arun houlu en tounah tateisav keil mini . Tei keil avit Iesu vi Sion Baptis koa moul eris ran matien .
42009008	Mesav keil koa amul aviteni keke kei vi provet Ilaetsa koa kistal eris ven keil . Ka meatin teisav keil emun avit kei vi provet tai telamu koa moul eris ran matien .
42009009	Ka Herod viteni vit , “ Vi inau varei koa nameng kati avata koteh vatin Sion . ? Ka isei varei namul nalong usili ? ” Sakini , mul sak visi vales Iesu .
42009010	Navong meatin keil onen Iesu amum evus , umai ris veni ka avit usil asa koa uva amumoni . Sakini , Iesu kur seh en keil uva en taon tai koa avise en ' Betsaeta ' .
42009011	Ka navong vangi meatin keil alonge keke uva , amea amusil keil . Ka navong Iesu les keil , kur revi keil ka selus usil hiasuvien onen Ahi min keil . Ka koakeil amesai , Iesu sak revi keil .
42009012	Iesu mum va vio . . . meteiai vita munu . Ka teindan elu (12) onen umai veni ka aviteni mini avit , “ Out ekek vi out seh neli ka out mul vong ke . Tahos keke kisila marmari vangi meatin keil ihaha en meteimal keil vuo en eim sav keil koa amul vesesal keke akilea avaha avalekat anien ae ka out tamatilien one . ”
42009013	Ka Iesu viteni min keil vit , “ Kami varei mihesan tei tounah min keil iani . ” Ka avit kesi mini avit , “ Ir rokur veret elim enges ka mesau elus . ? Mukave ? ? Iem vati mevaha mevahul tei anien vavinvin mevahengan mari vangi meatin keil ekek ? ”
42009014	( Tata keil vasi koa amul en avong koanek vesesal arokol taosen elim (5000) , ka mama ka titiali keil arvulitei keil . ) Sakini , Iesu viteni min meatin keil onen vit , “ Mihetiti vas meatin keil iha itondan en vangite keil koa vesesal meatin keil hanumau elu ka halualim emun (50) il en vangite tai . ”
42009015	Meatin onen keil amumoni musil asa koa viteni , sakini meatin vasi keil arondan .
42009016	Evus , Iesu kur veret elim ka mesau elu ka seipat vina nesa . Evus , vis , viten masmasien min Ahi veni , ka vul vahasi . Navong vul vahasi evus , sasani min meatin onen keil avatiti min vangi meatin keil ekek avani .
42009017	Meatin keil vasi akanian ka vange vil . Ka navong meatin keil onen Iesu uva ris keke avalah soke anien keil , veiat teindan elu (12) vil mules .
42009018	En avong tai , Iesu lokovein vangi meatin keil ka kur seh en meatin keil onen keke kei vahis . Ka navong vis evus , vis keil vit , “ ? Meatin keil amul aviteni keke inau navi isei ? ”
42009019	Ka avit kesi mini avit , “ Keil koan avit keik kovi Sion Baptis . Keil koan emun avit kovi provet Ilaetsa , ka teisav en keil avit keik kovi provet telamu tai koa moul eris ran matien . ”
42009020	Ka Iesu vis keil vit , “ ? Ka mukave en kami ? ? Mivit inau navi isei ? ” Ka Pita mea vit luvati vit , “ ! Keik kovi Mesaea koa Ahi vat kati ! ”
42009021	Sakini , Iesu meng kat keil keke anahitehitentei min meatin sav keil .
42009022	Kei viteni min keil vit , “ Ahi ling kati tuai keke inau , Natin Meatin , nilong mahien hehi houlu . Ka elda keil onen Siu keil , asuv keil onen pris keil , ka tiser keil ten Mengkatien keil onen Mosis emun isesein nau ka u vini nau . Ka avong etel heli , nimoul eris ran matien . ”
42009023	Evus , Iesu viteni min keil vit , “ Munak meatin tai ien vati vousil nau , helamu heting koe kei sasen en asa keil koa kei enges ien vati . Hevus , en avong vasi , hehous aiveave ten matien onen , ka housil kat nau .
42009024	Veni meatin koa ien vati vahuli kat moulien onen , moulien onen hevuol rani . Ka munak hemaen moulien onen hevuol venau , kei houtut moulien onen .
42009025	? Asa tahos munak meatin tai kur tounah vasi ten out netan ka moulien onen mul vuol rani ?
42009026	Munak meatin tai memou vahitehiteni keke musil kat inau ka hihiseien keil onak , inau , Natin Meatin , nimemou eni emun navong nimai ris en muohien onen angelo votut keil ka hetal min hetetamenien koa Tata onak hesani minau .
42009027	Anatin eli naviteni min kami , tei en kami koa mimul mimulomal ekok kosa , mihermattei mau ka mihelesi navong inau , Natin Meatin , nimai hetal min keihoen ten hiasuvien onen Ahi . ”
42009028	Avong outel (8) muli en avong koa Iesu vit usil tounah enek min meatin keil onen . Ka kur seh en Pita , Sion ka Tiemes telmusili ka telvina nesa en vatihou tai keke telvahis .
42009029	En avong enek , Pita , Sion ka Tiemes , meteatel mulong ka telmatil . Ka navong Iesu mul vis , veinan viles , ka eisin omon vilahil muoh vis muoh suval laet tai koa ritin keih . Ka Mosis ka Ilaetsa lukistal ka lumul luselus ral min Iesu . Ka keilu mun luvilahil . Keilu luselus usil mukave houm vasi umen onen en out Serusalem ka hemat . Navong tounah keil mul kur out , Pita , Sion ka Tiemes telmuli tellele va , ka telmuti manin . Tellesi keke aven Iesu mul vilahil , ka kei mulomal ral min meatin elu mun .
42009030	
42009031	
42009032	
42009033	Ka tellei kilea keke luvi Mosis ka Ilaetsa . Ka navong tellesi keke lumul luva , Pita mea ka selus min Iesu vit , “ ! Asuv , tahos imok keke komeitel metro ekok ! Methoumon votevav etel : tai omom , tai omon Mosis , ka tai mun omon Ilaetsa . ” Pita reingeingen asa koa mul viteni .
42009034	Ka navong Pita mul veah selus , mahmah tai koa vihil mai mutaluh koe keil , ka telmali telmetau houlu .
42009035	Ka rea tai musel ka en mahmah koanek vit , “ Koanik vi Natkuli kati koa narie lati , ka ienvatien onak mul ien . ! Mithelong kati ! ”
42009036	Navong rea koanek selus evus , telroles etai mun meatin , Iesu enges ro ral min keitel . Ka asa koa keitel tellesi , telkur kati vi oneatel enges . Telrovitentei min etai meatin en avong enek .
42009037	En visokon teni , navong Iesu keitel Pita , Sion ka Tiemes telvita ris netan ran vatihou , meatin keil houlu umai avit avales Iesu .
42009038	Ka en avong enek , meatin tai koa mul luhu en vangi meatin keil vise Iesu ka peahi keih vit , “ ! Tiser eli ! Napeahik keke kimai kiles natkuli koa kei tas eli vi onak .
42009039	Veni ninin tisa tai mul va veni ka , hatte tas , sakini mul mis kai . Kei mul kulul eni keih rokol avong koa si kokohin kistal en ongen . Lises , ninin tisa enek mul puruni ka vesesal vasakras valokoveini .
42009040	Napeah meatin keil onom keke avahile lati rani , ka keil asakras . ”
42009041	Navong Iesu longe mukok viteni min meatin keil onen vit , “ ! Kami meatin keil ten avong kosa , mikalkali ka demkatien onami tovuol vareis ! ? Nito hetal min kami hetokol nengeis ? Avek mah en kami koa demkatien onami tovuol . ” Evus , Iesu viteni min meatin koanek vit , “ Kikur natmali hemai venau ekok . ”
42009042	Navong ehon enek mul mual va ven Iesu , ninin tisa koa mul ien koveni va netan ka mul kulul eni . Ka Iesu meng kat ninin tisa va , sak revi ehon enek , ka san risi va min tamen .
42009043	Koakeil alesi amuti manin en mari keihoen onen Ahi . Iesu vit luvat matien onen hatte tamun Navong meatin keil amul amuti manin ven tounah vasi koa Iesu mumoni , kei viteni min meatin keil onen vit ,
42009044	“ Kami , mihetaengon revi selusien keil onak . Hervitei tuetin , inau , Natin Meatin , meatin tai hesa lat inau niha en hen meatin keil ten out netan . ”
42009045	Ka keil arkilea revitei aneite ten selusien onen veni mul suai veah ran keil . Ka ametau avaha ven Iesu keke avahis revi aneite teni .
42009046	Katau en avong enek , meatin keil onen Iesu amul asel min keil eris usil isei en keil vi hetetamen imok en keil .
42009047	Ka Iesu kilea rendemien one . Sakini , mulamun titiali tai mai , ka sakin kei mulomal en usite onen .
42009048	Evus , Iesu viteni min keil vit , “ Meatin koa kur revi titiali tai koa mukok en isok , hesuval koa kei mul kur revi inau . Ka kei koa kur revi inau , hesuval koa kei mul kur revi Kei koa sila nau numai . Veni meatin koa vi heisav enges en metomi , kei varei vi hetetamen imok mulin kami vasi en meten Ahi . ”
42009049	Ka Sion viteni min Iesu vit , “ Asuv , komai meles meatin tai mul vile lat ninin tisa keil en isom . Sakini , meviteni mini keke hehati , veni kei romusiltei keik vasuval komai memumoni . ”
42009050	Ka Iesu viteni min meatin keil onen vit , “ Vuo , minahitentei mini nahati , veni munak meatin etai rovaetei vatal min kami , kei mul kataun kami . ”
42009051	Navong avong mai vesesal keke Iesu vahina en out nesa , kei mumon rendemien onen keke vaha Serusalem .
42009052	Sakini , sila tei en meatin keil onen uva mulamu eni . Keil uva en meteimal tai onen me-Sameria keil avasak mesen tounah keil vamese veni .
42009053	Ka meatin keil ten meteimal koanek erovattei keke Iesu vamai ven keil veni akilea keke Iesu mul musil sise onen vaha en out Serusalem .
42009054	Ka navong Tiemes keilu Sion lulong usili , tinealu kat keil ka luvis Iesu luvit , “ ? Asuv , mukave ? ? Iem vat komal melvameng kat ahang vaka en out nesa vamita van lin meatin keil ekek ? ”
42009055	Ka Iesu viles ka vul kat keilu .
42009056	Evus , Iesu mual va en meteimal sav ral min meatin keil onen .
42009057	Ka navong amul uva , meatin tai mai ven Iesu ka viteni mini vit , “ Out kave kiha ien , inau mun nusil katuk . ”
42009058	Ka Iesu vit kesi mini vit , “ Asu keil , vae ome mul , ka aman keil , anu ome mul . Ka Natin Meatin , teim kati onen tamatilien tovuol . ”
42009059	Iesu viteni min meatin sav tai vit , “ Kusil kat nau . ” Ka meatin enek viteni min Iesu vit , “ Asuv , koanek tahos . Ka helamu , kimaen nau niha ris teim ka nilei kat tata onak hetokol avong koa hemat ka nitahini . ”
42009060	Ka Iesu vit kesi mini vit , “ Kilokovein koakeil umat en demkatien one keke itahin koakeil one umat . Ka keik , kimai kihitehiten more longlongien usil hiasuvien onen Ahi min meatin keil . ”
42009061	Meatin tamun mai viteni mini vit , “ Asuv , inau nusiluk . Ka helamu , kimaenau li niha niselus kor min onak keil . ”
42009062	Ka Iesu viteni mini vit , “ Meatin koa kur rohtoh en umen ten hiasuvien onen Ahi , ka katau , mundem houlu usil asa koa lokoveini , kei rovinvintei vakur umen enek . ”
42010001	Katau en avong enek , Iesu rie lat meatin sav keil heite hanumau etel ka halualim emun (70) . Evus , sila keil uva lualu en meteimal keil vasi . Iesu vit keil iha ilamu eni , ka hervitei tuetin , kei mun heha houm en out keil enek .
42010002	Iesu viteni min keil vit , “ Anien houlu mul en ah , ka meatin keil arvitei houlu keke avaha avasuhut eni . Sakini , mihehis min Asuv ten ah keke hesan meatin keil ihi houlu tamun avamai avoum en ah osen .
42010003	Alva , ka tahos keke mihelei kat revi kami . Veni namul nasila kami suval mivi sili sipsip keil koa miva en out koa huli rendan keil houlu amul ien .
42010004	Ka navong miva , minalahtei tounah keil onami . Minakurtei mane , vuo ateili , vuo sandel teimun natal min kami . Ka minouastei avong onami natal min meatin keil en sise onami .
42010005	Ka navong mihehotin meatin tai koa hesi kei keke vakur revi kami , miheto en teim sen . Ka navong miva rohtoh en teim sen , mihehiteni mihehit , ' Tomat onen Ahi hel ven kami . '
42010006	Ka munak tinahos mul en meatin keil en eim enek ka akur revi kami , tomat onen Ahi koa mul en kami hel ven keil . Ka munak keil asesein kami , tomat onen Ahi helokovein keil ka heles hel ven kami navong miva .
42010007	Mihetos en eim omon meatin koa kur revi kami , ka anien vuo oai sa koa asani min kami , mihekuri enges . Veni mal keke meatin toumien hekur ui umen onen . Ka minahatei minato en teim savsav keil .
42010008	Ka navong miheha en meteimal ka meatin keil ten out enek ikur revi kami , anien sa koa isani min kami , miheani .
42010009	Mihesak revi meatin keil en out enek koa amesai ka mihehitehiteni min keil mihehit , ' Hiasuvien onen Ahi mul mai vesesal ven kami . '
42010010	“ Ka munak miheha en meteimal tai koa meatin keil teni irkur revitei kami , miheha mihelomal luhu en mari sise tai teni ka mihehit ,
42010011	' Veni mirkur revitei komal , iemal rovattei vulimeas ten meteimal onami vapil kat alomal . Sakini , melhesahulin vulimeas enek ran alomal en metomi vatie lati keke asa koa mimumoni min komal hemai heat kami eris . Kami mireingeingeni , ka kosa , hiasuvien onen Ahi mai vesesal ven kami , ka kami miseseini . '
42010012	Anatin eli naviteni min kami , en avong koa Ahi helei revi usite vasi onen meatin keil , mahien koa hesani min meatin keil koa aro en taon enek hekeih helin asa koa hesani min meatin keil koa aro en taon ten out Sodom mulamu . ”
42010013	Iesu viteni vit , “ ! Aue li ! ! Hetisa min kami , meatin keil ten out Korasin ! ! Ka hetisa emun min kami , meatin keil ten out Betsaeda ! Veni kami milei sesein merikel koa namumoni en metomi , Ahi hesan mahien hehi houlu mok min kami . Narvatei en meteimal keilu ten out Taer ka Saedon . Ka munak meatin keil ten out keilu ekek , koa arvitei Siu , avales vati merikel keil koa namumoni en metomi , tuetin tuai , avasin en musi eisin ka avativin vulimeas en vate vatie lati keke avalonge vatisa vahi houlu ven tisaen keil one ka avahiles rani .
42010014	Sakini , en avong koa Ahi helei revi usite vasi onen meatin keil , ien hemahis meatin keil ten out Taer ka Saedon helin kami .
42010015	? Ka kami , meatin keil ten out Kapaniam , mikur rendemien ten hetetamenien mul en kami mivit Ahi hehati lat kami miheha en out nesa ? ! Ka mihetimanin , heson kami miheha netan , en out ten matien ! ”
42010016	Evus , Iesu sila keil ral min selusien enek vit , “ Meatin koa raengon selusien onami , suval koa kei mul raengon selusien onak . Ka meatin koa sesein kami , suval koa kei mul sesein nau mun . Ka meatin koa sesein inau , suval koa kei mul sesein Kei koa sila nau numai . ” Evus , Iesu sila lat keil lualu uva .
42010017	Navong meatin keil hanumau etel ka halualim emun (70) koa Iesu sila keil uva amum umai ris , umai ris ral min sien . Keil aviteni min Iesu avit , “ ! Asuv , komai mesak revi meatin keil ka melesi mun keke ninin tisa keil along kat komai navong memeng kat keil en isom keke avaha ! ”
42010018	Ka Iesu vit kesi min keil vit , “ Inau nales Temat mot ran out nesa ka vita netan suval ahil . Veni umen onami muas keihoen onen vita netan .
42010019	! Mihetaeong revi ! Inau nasan keihoen min kami keke mihehe tan en amot tisa keil , ahai keil , ka tounah sav keil emun koa amul en keihoen onen Temat . Anatin , mihehe tan en keil ka tounah hetovuol hekula kami .
42010020	Ka minasitei kami veni ninin tisa keil amul along kat kami . Tahos imok mihesi kami veni Ahi mutis kat isomi va en Tus ten Moulien koa mul en out nesa . ”
42010021	En avong enek , Ninin Votut sakin Iesu vilelau en sien ka vit , “ Tata , keik kovi Asuv ten tounah keil vasi en out nesa ka en out netan . Namasmasuk houlu mok veni koling suain tounah keil enek keke koakeil akur meteisauen ka ileilien ten out netan asakras availea eni . Ka kovothot eni min koakeil asuval titiali keil koa arsukul revitei . Anatin Tata , keik komumoni musil rendemien onom koa koling kati tuai . ”
42010022	Evus , Iesu viteni min vangi meatin keil vit , “ Tata onak ling tounah vasi en hek . Meatin keil arlei kileatei Natin Ahi , Tamen enges lei kilea eni . Ka meatin keil arkileatei en Ahi Tamen , Natnali enges kilea eni . Ka koakeil enges Natnali enek ien vati vahothot en Tamen min keil , keil emun ilea eni . ”
42010023	Evus , Iesu viles les meatin keil onen ka viteni min keil sase vit , “ Tokolkatien onen Ahi mul tuai en kami koa mimul miles tounah koa mul kur out en metomi .
42010024	Anatin eli naviteni min kami , en avong telamu , provet keil houlu ka asuv houlu keil emun evati mok avales asa kami mimul milesi , ka keil arlestei . Ka ie vati mok avalong asa kami mimul milonge , ka keil arlongtei . ”
42010025	En avong enek , tiser tai ten Mengkatien keil onen Mosis mai ven Iesu keke vasak visi . Sakini , vis Iesu vit , “ ? Tiser , numon sa keke makur moulien koa sakras vavus ? ”
42010026	Ka Iesu vit risi mini vit , “ ? Mengkatien keil onen Ahi mul viten sa ? ? Keik kihiteni minau ? ”
42010027	Meatin enek vit risi mini vit , “ ' Iemi hehat Iahova koa vi Ahi onami en tinomi , en moulien vasi keil onami , en umen vasi onami , ka en rendemien vasi keil onami . ' (Dut 6:5) Ka ' Ienvatien onom hel en tuami keil hesuval koa keik iem vat keik eris . ' ” (Lev 19:18)
42010028	Iesu vit kesi mini vit , “ Selusien onom mal vasi . Munak kumoni , kikur moulien koa sakras vavus . ”
42010029	Ka veni ien rovattei meatin keil analei heisav eni , kei vis ris Iesu vit , “ ? Ka meatin sa varei vi tuak ? ”
42010030	Sakini , Iesu viten tatavolien tai mini vit , “ En avong tai , Siu tai mea ran out Serusalem ka mual vit vaha en taon ten out Seriko . Ka navong musil sise onen va , vangi tarhena keil umai avuli kati . Keil alah lat eisin omon ka amuasi . Vesesal meatin enek vamat , ka alokoveini mules .
42010031	Evus , tahos keke pris tai onen Siu keil mul mual musil sise ka lesi . Ka navong lesi , mual seh rani va en usite .
42010032	Rovitei tuetin , Siu tai ten vatiamal onen Livae koa mum en Eim Votut onen Ahi mul mual mai . Kei mun mul musil sise ka les meatin enek . Ka navong lesi , kei mun mual seh rani va en usite .
42010033	Evus , koan Sameria tai koa Siu keil alele tisa en keil kistal ka mul mual musil sise ka les meatin enek . Ka navong lesi , ien mahisi .
42010034	Sakini koan Sameria enek mai veni , kas motein manu keil onen en uaen , ling oel ien , ka sar koe manu keil onen . Evus , voulat meatin enek ka ling revi en dongki osen . Kei vousi va en eim tasehien tai ka mul lei kat revi .
42010035	En visokon teni , kei san mane taosen elu (2000) min meatin koa mul losil kat eim enek . Evus , viteni mini vit , ' Kilei kat revi meatin ekek . Ka munak mane koanek rovinvitei , asa mun koa kumoni mini , nihul lati navong nimai ris . ' ”
42010036	Evus , Iesu vis tiser ten Mengkatien keil onen Mosis vit , “ ? Komundem sa ? ? Isei en meatin keitel ekek rie lati keke vi tunali meatin koa tarhena keil amuasi ? ”
42010037	Kei vit risi min Iesu vit , “ Meatin koa rie lat ienmahisien mini . ” Ka Iesu viteni mini vit , “ Tahos , keik emun kiha kumoni hesuvali . ”
42010038	Navong Iesu ka meatin keil onen amual uva en out Serusalem , keil umai en meteimal ten out Betani . En meteimal koanek , ahin tai ro ien , isen Marata . Ka kei kur revi keil en teim sen .
42010039	Tunahin , isen Meri , mai ven Iesu ka rondan vesesal en alen . Kei mul raengon revi hihiseien keil onen .
42010040	Ka Marata sakras vataengon revi veni kei mul sak mesen anien ae . Ka veni mum houlu , kei mai ven Iesu ka viteni mini vit , “ ? Asuv , mukave ? ? Komundemi tahosis keke tukahin lokovein umen keil ekek ka vit inau nges numoni ? Kihiteni mini vamai vakataunau . ”
42010041	Ka Asuv viteni mini vit , “ Marata , Marata , komundemko houlu ka rendemien onom konakon usil tounah keil houlu .
42010042	Tounah tas mal keke kamil milvoumoni . Meri ling rendemien onen tuai keke voumon asa koa mal imok , ka inau nirkulattei rani . ”
42011001	En avong tai , Iesu mul en out tai ka mul vis . Ka navong vis evus , meatin tai onen visi vit , “ Asuv , kihisein komai en sakien ten hisien hesuval koa Sion Baptis visein meatin keil onen eni . ”
42011002	Sakini , Iesu viteni min keil vit , “ Navong mivis , mihehiteni hemukok mihehit : “ Ahi Tamemai , mal keke mevouhou minuk veni isom vi votut . Mevis keke hiasuvien onom hemai hel ven komai .
42011003	Kisan anien eli min komai hevinvin ten avong vasi .
42011004	Kumon methos onom hel ven komai ven tisaen keil onomai , veni komai mun , memumon methos onomai mul en koakeil amumoni romaltei en komai . Ka konamaentei li sakvisien takeih keil anamai anasakin komai menamot en tisaen . ' ”
42011005	Evus , Iesu viteni min meatin keil onen vit , “ Munak keik tai , kova en teim sen tumali tai en metavinavong ka kovisi kovit , ' ? Tuak , kokilea kovasan tei li anien minau ?
42011006	Veni timue tai ka soutin mai en teim onak , ka anien tovuol keke masani mini . '
42011007	“ Ka vahesa kei koa mul neim hesa kes selusien minuk hehit , ' ! Ei , konasantei umen minau ! Voiteh koteh tuai . Ka titiali keil onak amul amatil vituai ral minau . Sakini , nasakras mamea masan etai tounah minuk . '
42011008	Naviteni min kami , avaseini ien rovattei vamea vasan anien minuk veni kovi tunali , ka veni kormemoutei keke kovahisi , ka kihisi heha vio . . . kei hemea ka hesan tounah vasi koa iem vati .
42011009	“ Sakini , naviteni min kami , munak iemi vat etai tounah , mihehis Ahi veni , ka hesani min kami . Munak mihelekati , mihehotini . Ka munak mihetiti voiteh , iseh voiteh min kami .
42011010	Veni koakeil vasi amul avis ven tounah ikuri , koakeil alekat tounah ihotini , ka koakeil amutiti voiteh , iseh voiteh min keil .
42011011	“ ? Munak keik kovi tata tai , ka natmali visuk keke kovasan mesau tai mini vani , kisan amot tisa tai mini ?
42011012	? Vuo munak visuk ven roliato , kisan ahat tahiahian esuk mini ? ! Vuo , kosakras !
42011013	Sakini , milesi keke kami , tata keil , mikilea mivasan tounah koa tahos min titiali keil onami , avaseini mivi meatin tisa keil ten out netan . Ka naviteni min kami keke Tamemi en out nesa tahos imok muli kami . Sakini , navong mivisi keke vasan Ninin Votut min kami , kei hesa vareini . ”
42011014	En avong tai , Iesu les meatin tai koa vi ameng veni ninin tisa tai mul ien , sakini , sakras vaselus . Sakini , Iesu vile lat ninin tisa enek rani ka meatin mai selus esuk . Ka vangi meatin keil koa amul vesesal mini amutimanin eni .
42011015	Ka tei en Farasi keil avit , “ Belsepul koa vi asuv onen ninin tisa keil mul san keihoen mini keke kilea vahile lat ninin tisa keil avaha ran meatin keil . ”
42011016	Ka meatin sav keil umai keke avasak vis Iesu . Sakini avisi voumon etai merikel vaka en out nesa vatie lati keke keihoen onen Ahi mul ien .
42011017	Ka Iesu kilea rendemien one ka viteni min keil vit , “ Munak meatin keil onen asuv houlu tai uvae ral min keil eris , keihoen onen asuv houlu enek hemai hehi heisav enges . Ka munak meatin keil ten vatiamal tai amul uvae ral min keil eris , isen vatiamal enek hevuol .
42011018	? Ka munak ninin tisa keil onen Belsepul amul uvae min keil eris , kei helomal en keihoen onen hemukave ? Naviteni mukok veni kami , Farasi keil , miviteni mivit inau namul navile lat ninin tisa keil ka en keihoen onen Belsepul .
42011019	? Ka munak vamukonek , mukave en meatin keil onami ? ? Keil amul avile lat ninin tisa keil ran meatin keil ral min keihoen onen sei ? Keil varei arie lati keke asa koa miviteni romaltei .
42011020	Ka munak namul navile lat ninin tisa keil ral min keihoen onen Ahi , koanek rie lati keke hiasuvien onen Ahi mai kistal ka mul ven kami tuai .
42011021	“ Belsepul suval avkeih tai koa sak mesen kei ral min tounah vasi keil tavaeen . Mukonek , kei kilea valei kokoe en eim onen keke tounah tovuol vamai vapurun tounah keil onen .
42011022	Ka navong meatin tai koa keih imok mulin avkeih enek mai kistal mini ka muasi vita netan , kei helah lat tounah vasi tavaeen onen , hetal min tounah sav keil koa mul en teim onen . Anatin , helah vasi tounah onen ka hetiti esuk min meatin keil onen .
42011023	“ Sakini , koakeil armusiltei nau , keil amul uvae ral minau . Ka koakeil arkatauntei nau malah ruain meatin keil vasuval sipsip keil , keil amul alikat rasilin keil avaha ranau . ”
42011024	Evus , en meten meatin keil , Iesu viles selus min meatin koa mulamu vi ameng vit , “ Navong ninin tisa lokovein meatin tai , kei va mual en out volvol keke valekat more out etai vaseh ien . Ka munak rovotintei , hehiteni min kei sasen hehit , ' Niha ris teim koa nalokoveini numai . '
42011025	Sakini , va ris , ka lesi keke teim enek sak mese tuai muto , ka mul hon enges .
42011026	Navong lesi mukok , kei heha helekat ninin tisa sav keil koa oulu (7) koa atisaso mulin kei . Ka ilah keil vasi imai ito ien . Eim enek vi moulien onen meatin tai , ka keil isakin moulien onen hetisa mok helin asa koa mul ien mulamu . ”
42011027	Navong Iesu mul semau selus usil koanek , ahin tai koa mul luhu en vangi meatin keil viso vina mini vit , “ Ahi hetokol kat mama onom koa linguk ka rounat enuk . ”
42011028	Ka Iesu vit kesi mini vit , “ Ahi hetokol kat koakeil imok araengon selusien onen ka along kati . ”
42011029	Navong vangi meatin keil umai avi houlu tamun , Iesu selus min keil vit , “ Meatin keil ten avong kosa atisaso . Amul avis inau keke numon etai merikel keke akilea avakul anatin enau heka eni . Ka nirmumon etai merikel ilesi . Tanges varei ilesi koa hehi merikel onen provet Siona .
42011030	Merikel koa kistal en Siona rie lati keke selusien koa Ahi sani mini keke vahit meseni min me-Nineve keil vi anatin . Hemukonek , Ahi houmoni hesuvali en Natin Meatin , vatie lati min meatin keil ten avong kosa keke selusien onen vi anatin .
42011031	“ En avong koa Ahi helei rahit usite onen meatin keil ien , meatin keil ten avong kosa imoul ris ran matien . Ka navong Ahi mul lei rahit usite keil one , Kuin ten kantri ten out Siba , koa rovitei Siu , hemoul eris ka heselus hekeih kat keil . Houmoni hemukonek veni kei mual soutin keke vamai valong revi selusien ten meteisauen onen asuv houlu Solomon telamu . ! Ka kosa , tai koa mulin asuv houlu Solomon mul ekok ka alei seseini !
42011032	Ka meatin keil ten out Nineve mun koa arvitei Siu imoul eris ka iselus hekeih kat keil , veni keil aviles moulien one navong along selusien koa provet Siona viteni min keil . ! Ka kosa tai koa mulin provet Siona mul ekok ka arvilestei moulien one ! ”
42011033	Iesu viten tatavolien usil laet min meatin keil vit , “ Meatin tovuol koa vanit laet onen , evus , valing suaini vuo vav koe en pesin tai . ! Vuo , romukteinek ! Navong munit laet evus , hetekeini nesa en mesai . Sakini , navong meatin keil uva neim akilea avales laet mul mukan neim .
42011034	Meter emun suval laet ten aver . Munak meter tahos , suval koa moulien orer mul en meneai ka rokilea rovalei kilea asa koa vi anatin . Ka munak meter var , suval koa moulien orer mul en mankoli ka rosakras rovalei kilea asa koa vi anatin .
42011035	Sakini , kami mihelei kati keke moulien onami hel en meneai , ka hermultei en mankoli .
42011036	Munak moulien onami mul en meneai , ka mankoli tovuol ien , moulien onami hehilelau en meneai ka mihelei kilea en tounah vasi . ”
42011037	Navong Iesu selus evus , Farasi tai mai visi keke vamai vanian vatal mini en teim sen . Sakini Iesu va en teim sen ka rondan en avet taanianien onen .
42011038	Ka Farasi enek muti manin navong lesi keke Iesu rokastei hen , ka rondan vanian .
42011039	Sakini , Asuv Iesu viteni mini vit , “ O anatin , kami Farasi keil misuval kap ka pelet koa amul akas motein out hae enges , ka out neim vi amus veah suval tinomi koa vilelau en rendemien ten metenan ka tounah sav keil koa tisaso .
42011040	! Kami mivi varu varei ! ? ! Mirkileatei keke Ahi koa mumon out hae en meatin , kei varei mumon out neim emun ! ?
42011041	Ka tahos imok munak mihesan oai koa mul neim en kap ka anien koa mul neim en pelet min koakeil tounah one tovuol . Hemukonek , moulien onami heto revi en meten Ahi .
42011042	“ Hetisa mok min kami , Farasi keil , veni mahien keil koa hemai en kami hemariso . Kami milei kati keke mivousil mengkatien keil koa havivis . Mivuli revi titi ouai keil takukien koa mumon anien vite tahos keke mikilea mivasan hatte teni min Ahi suval taet . Ka mirmusiltei mengkatien keil koa mariso suval sakien koa mihetie lat ienvatien onami min Ahi ka min meatin sav keil . Mal imok keke , helamu , mihousil mengkatien koa mariso keke mivatie lat ienvatien onami . Ka , hekatau suk , mihousil mengkatien keil koa havivis .
42011043	“ Hetisa mok min kami , Farasi keil , veni kami iemi vati mok mivakur out tatondanien koa hetetamen imok en eim tahihiseien keil . Ka en out tahulhulien emun , iemi vati mok keke meatin keil avahise revi kami ka avahouhou min kami .
42011044	Hetisa mok min kami , ven moulien onami romutotei . Moulien onami suval out tatetahinien keil koa arlingtei ahat ien , koa meatin keil amul amual vesesal eni , ka areingeingeni keke tounah tai mul vo eni . ”
42011045	Tai en keil koa vi tiser tai ten Mengkatien keil onen Mosis viteni min Iesu vit , “ Tiser , navong koviteni mukok , komul kopurun komai emun . ”
42011046	Sakini Iesu viteni min keil emun vit , “ Hetisa mok min kami mun , tiser keil ten Mengkatien keil onen Mosis , veni kami misan mengkatien keil houlu min meatin keil koa meas ramat en eisile . Keil asakras avalahi , ka kami mirmumon etai tounah vakataun keil avalahi .
42011047	Hetisa mok min kami , veni kami mimumon more eim keil val koe out koa arahin provet keil ien , provet keil koa avu onami keil telamu enges amu vinvini keil .
42011048	Anatin , keil amu vinvini provet keil , ka kami mimul mimumon eim vatie lat out koa arahin keil ien . En sakien enek , mirie lati keke miles sakien koa avu onami keil amumoni mal .
42011049	Koanek suval asa koa Ahi koa vi meteisau imok viteni vit , ' Inau nisila provet keil ka eiloheh keil onak iha min meatin keil onak . Tei en keil , u vinvini keil , ka teisav en keil , ipurun keil . '
42011050	Sakini , kami , meatin keil ten avong kosa , Ahi hesan mahien min kami veni lesi keke hemi avi amus ven ran provet vasi keil koa akur selusien onen Ahi en avong koa mumon out etan mai rokol kosa , provet keil koa avu keil onami telamu amu vini keil .
42011051	Anatin eli naviteni min kami , ran meatin vasi keil onen Ahi koa avu keil one telamu amu vinvini keil mul sakin he keil avi amus , matien onen Evel va vio . . . rokol matien onen provet Sakaraea koa amu vini luhu en ahor ten sanien ka Eim Votut onen Ahi . Ka Ahi hesan mahien ven matien keil vasi one va kat kami .
42011052	“ Hetisa mok min kami , tiser keil ten Mengkatien keil onen Mosis , veni meatin keil avit avamai vesesal ven Ahi ka kami miling suain ki ten voiteh koa akilea avaha ien keke availea eni . ! Kami iemi rovattei mivaha neim en voiteh enek keke mivailea en Ahi , ka miring koe meatin sav keil emun koa ie vati avaha vesesal veni keke availea eni ! ”
42011053	Navong Iesu lokovein eim enek , tiser keil ten Mengkatien keil onen Mosis ral min Farasi keil , tine vepeng houlu . Sakini , avong koanek va , keil asak visi avahis Iesu en tounah houlu koa keih .
42011054	Keil amumon hihiseien keil one mai suval sakat keke akilea avakaluvat Iesu en selusien onen .
42012001	En avong enek , meatin keil houlu vis houlu mok umai amutiting keke avales Iesu ka amul aveas ale tanetan . Ka Iesu viles selus emau min meatin keil onen vit , “ Mihelei kat revi kami ven hihiseien onen Farasi keil koa amuto en hilive enges . Suval is koa mum suai vasakin pulaoa mul ratahou , hihiseien keil one kilea vapurun suai rendemien onen meatin keil .
42012002	Ka tounah keil koa meatin mul kav koe , Ahi hehothot eni . Ka tounah koa meatin ling suaini , Ahi hesakini hemai en mesai keke meatin vasi keil ilei kilea eni .
42012003	Tounah vasi keil koa aselus usili en mankoli , meatin keil ilonglong eni en meneai . Ka tounah koa meatin selus lalau eni neim en teim sen , ihit meseni en meten meatin keil availea eni . ”
42012004	Iesu viteni mun min meatin keil onen vit , “ Naviteni min kami , tuak keil , minametauntei meatin keil koa akilea avou vini avemi . Veni , katau eni , keil asakras avoumon etai mun tounah min kami .
42012005	Ka nihit luvati min kami isei varei mihemetauni . Mihemetaun Ahi enges , veni kei kilea vou vini meatin tai , ka kur keihoen emun vasoni vaha en Ahang koa sakras vamat . ! Anatin , mihemetaun Ahi enges !
42012006	“ Avervatu keil avi havipis , ka meatin kilea vahul elim en keil en selen valus . Ka Ahi sakras ien vavobong en etai vatas .
42012007	Ka moulien onami hetetamen imok mulin titi aman keil ekek ka helekat revi kami . Anatin , Ahi kilea vasin hilumi koa mul en vatumi . Sakini , minandemkotei . ”
42012008	Evus , Iesu viteni min meatin keil onen vit , “ Koakeil avit lati en meten meatin keil avit amul amusil kat inau , inau Natin Meatin emun nihit lati en meten angelo keil onen Ahi nihit keil avi meatin keil onak .
42012009	Ka koakeil amemou avahit lati en meten meatin keil keke avousil kat inau , inau Natin Meatin emun nimemou mahit lati en meten angelo keil onen Ahi keke avahi meatin keil onak .
42012010	“ Ka koakeil vasi aselus tisa va kat isen Natin Meatin , Ahi kilea veah valele vatahos eris min keil . Ka koakeil aselus tisa va kat isen Ninin Votut ka umen onen , Ahi sakras varei valele vatahos eris min keil .
42012011	“ Ka navong meatin keil avuli kat kami ka aleh kami mimulomal en meten koakeil ten eim tahihiseien keil , vuo koakeil ten kavmen keke avoumon kot en kami , minandemkotei . Minandemtei nahi houlu usil selusien koa mivahiteni .
42012012	Veni , en avong enek , Ninin Votut hehisein kami en selusien koa mihehiteni . ”
42012013	Meatin tai koa mul en vangi meatin keil , kei vis Iesu vit , “ Tiser , tata onak mat tuai . Kihiteni min tuak vatiti vas tounah keil onen tata onomal ven komal vasi . ”
42012014	Ka Iesu vit kesi mini vit , “ ? Tuak , isei ling inau keke malei rahit en usite onamil vuo matiti vas tounah keil koa tata onamil lokoveini ven kamil ?
42012015	Evus , Iesu viteni min meatin keil vasi vit , “ Mihelei kat revi kami , ka mihelei kokoe keke sakien ten metenan namaitei en kami . Veni tounah keil ten out netan ekek rovitei vatte ten moulien koa vi anatin , avaseini tounah onami hehi houlu hemukave . ”
42012016	Evus Iesu viten tatavolien koanek min keil vit , “ En out tai , meatin tai ro koa tounah keil onen houlu . En ah keil osen , anien houlu vis houlu mok .
42012017	Sakini , kur rendemien tai vit , ' ? Numon sa ? Out rovinvintei en vah keil keke maling anien keil ekek ien .
42012018	! Ah , nakilea ! Numoni hemukonek . Nilah lin eim keil ekek , hevus , numon marmari eim hau keil . Hevus , niling revi anien ekek ka tounah sav keil onak ito ien .
42012019	Hesakini , nito en moulien tai koa hetahos revi hetal min tounah keil onak . Kosa heha , niseh revi , nianian revi , nimunmun revi , ka nisi nau en avong vasi . ' ”
42012020	Evus , Iesu viteni vit , “ Ka Ahi hehiteni mini hehit , ' ! Kovi varu vareis ! En vongien kosa enges , nikulat moulien onom ranuk . ? Ka hemukonek , tounah keil ekek koa komul koling revi vahi onom , isei suk hekuri ? ' ”
42012021	Navong Iesu ra tavol evus , viteni vit , “ Ka Ahi houmoni hemukonek min koakeil aso ruain tounah keil houlu ten out netan keke avalonge vatahos eni , ka tounah koa Ahi lesi vi hetetamen imok tovuol en moulien one . ”
42012022	Evus , Iesu viteni min meatin keil onen vit , “ Sakini , naviteni min kami , minandemkotei ven moulien onami : ven asa miheani , vuo ven asa mihesin koe avemi eni .
42012023	Veni mirkurtei moulien keke mivanian enges , ka mirkurtei avemi keke mivasin koe enges .
42012024	Miheles tei mau aman keil ekek . Keil armumontei ah keke avalah anien rani . Anatin , vah one tovuol keke avaling anien ae ien , ka avaseini , Ahi mul vengan keil . Ka en meten Ahi , kami mivi hetetamen imok mulin aman keil ekek .
42012025	Demkoen sakras vakataun moulien onen meatin tai keke val vataveah imok .
42012026	? Ka munak misakras mivoumon tounah koa vamaes vamukonek en moulien onami , vensa varei mimul mimundemko usil tounah sav keil koa iemi vati ?
42012027	“ Mihendem visi usil hungevai keil ka sakien koa keil amoul ien . Keil armumtei ka arilitei eisin ome . Ka naviteni min kami , asuv houlu Solomon mulamu , eisin keil omon atahos vis atahosimok . Ka hungevai keil ekek , amusin tahos imok mulin kei .
42012028	Anatin , Ahi mul musin koe revi hungevai keil , avaseini keil amoul ten avong tas , ka visuvong teni , amaleles ka umot . Evus , meatin heteas ruaini ka hesoni heha en ahang . ? Ka munak Ahi mul lei kat revi keil , vensa mimundemko keke herlei kattei revi kami ?
42012029	“ Rotahostei keke kami mivandemko usil asa koa miheani vuo mihemuni .
42012030	Veni demkoen koanik vi onen koakeil areingeingen Ahi . Ka Ahi koa vi tata onami kilea asa koa kami mitetamurei eni .
42012031	Ka tahos imok keke , helamu , mihesak visi mihesan kami ven tounah koa hetetamen imok en meten Ahi koa vi Asuv Houlu onami . Ka kei helei kat revi usite onami .
42012032	“ Kami misuval titi vangi sipsip keil osak . Sakini , minametautei ka minandemkotei veni Tata onami en out nesa si houlu vasan tounah keil koa mul en hen ven kami . Anatin , kami mihelosil kat ruain out koa kei vi Asuv Houlu ien .
42012033	Sakini , mihesalem en tounah keil vasi onami ka mihesan mane keil teni ven koakeil tounah one tovuol . Hesakini , Ahi helei kilea sakien enek ka hesan uite teni min kami en out nesa . Anatin , uite koanik hetahos vis hetahos imok . Sakras vamande ka meatin sakras vahenani .
42012034	Naviten koanik veni rendemien ka ienvatien keil onami hel en tounah keil koa vi hetetamen imok en moulien onami . ”
42012035	Iesu viteni mun min meatin keil onen vit , “ En avong vasi , mihesak mesen moulien onami ven asa koa hemai hesuval koa mihesin en eisin keil toumien ka laet onami hetitin lisenges .
42012036	Kami mihesuval slev keil koa amul arosin asuv one koa eva en anien ten tetaliheien tai , ka areingeingen avong sa koa kei hemai ris eni . Sakini , keil isak mese mok lises ven avong koa asuv one hemai ris ka hehise keil . Hemukonek , navong hemai hehise keil , hatte hetas , keil akilea avasehen voiteh veni .
42012037	Munak asuv enek hemai ris ka helesi keke slev keil onen amul arosini ka armultei avamatil , kei hesi kei ven keil ka iles tokolkatien en moulien one . Naviteni anatin min kami keke asuv one varei hehouhou ven keil en sakien ekek . Kei hesin en kei en eisin keil toumien , hehise slev keil onen imai itondan , ka hesan anien min keil .
42012038	Avaseini asuv one hemai en metavinavong en vongien vuo en visokon semau , tokolkatien hel en more slev keil koa lises asak mesen revi keil ven amairisien onen asuv one .
42012039	“ Ka miheilea en tounah sav . Munak meatin tai koa teim onen mul kilea en avong kati meatin tahenaien tai hemai , kei sakras vamaen tarhena enek vamai neim en teim sen .
42012040	En sakien enek , mihesil en avong koa Natin Meatin hemai ris hekistal ien . Sakini , kami mihesak mesen kami lises . ”
42012041	Evus , Pita vis Iesu vit , “ ? Asuv , en tatavolien keil ekek , komul koselus usil komai enges koa mevi meatin keil onom , vuo usil meatin vasi keil ? ”
42012042	Ka Asuv Iesu vit kesi mini vit , “ Namul naselus usil vati meatin keil koa asuval slev tai koa vatin mul ka lises mul mum tahos . Vati meatin enek , asuv onen helingi hehi avat en teim onen navong heha en out sav tai . Asuv onen heling desien onen eni valei kat slev sav keil , ka hetiti revi anien ae min keil .
42012043	Ka tokolkatien hel en slev enek munak asuv onen hemai ris ka helesi keke kei mul veah mum tahos .
42012044	Naviteni anatin min kami , asuv enek hehati lat isen slev enek , ka helingi helei kat tounah sav vasi keil onen .
42012045	“ Ka vahesa slev enek koa asuv onen lingi vi avat ten tounah keil onen hendemi hehit , ' Ei , asuv onak roun vareis , ka romaitei veah . ' Sakini , kei muas meatin ka ahin sav keil koa avi slev en eim enek , ka mul kan vini kei ka mul munmun va vio kei munoun .
42012046	Ka asuv onen hemai ris en avong koa kei romundemtei vahit hemai ris eni . Ka navong asuv enek hemai ris , houas puruni ka hesoni heha hae en out ten mahien hetal min teisav keil koa apurun asa koa mul en he .
42012047	“ Slev keil koa akilea revi asa koa asuv one ien vat keil avoumoni , ka armumontei ka arsak mesentei keil veni , asuv one hou purun keil veni .
42012048	Ka slev keil koa areingeingen asa koa asuv one ien vat keil avoumoni , ka armumontei , asuv one houas keil hehi havivis . Veni koakeil Ahi san tounah min keil , kei ien vati vales heite teni vakistal en moulien one . Ka koakeil Ahi ling tounah houlu en he keke avoum vatali , kei hehis keil hehi houlu mok usil asa koa amumoni ral mini . ”
42012049	Iesu viteni mun min meatin keil onen vit , “ Numai keke manit ahang tai van motein out netan . Ka iek vati mok vahit ahang ekek val tuai van .
42012050	Hervitei tuetin , niha nikur mahien keil houlu . Ka namul nalonge tisa veni hetokol avong koa num vasi umen teni .
42012051	? Mimundemi mivit numai keke maling tomat en out netan ? Vuo , nirlingtei mau tomat . Ka meatin keil itetasil ran keil eris venau .
42012052	Sakini , kosa heha , meteimal tai hetiti vas keil , ka koakeil en vatiamal tai ilele hetisa en teisav keil .
42012053	Tata keil ivae kat ehon keil one , ka ehon keil ivae hetal min tata one keil . Mama keil iselus hekeih min atouli keil one , ka atouli keil iselus hekeih hetal min mama keil one . Atou keil umoni hetisa heha kat ahineli keil one , ka keil emun umoni hetisa heha kat avu tisa keil one . ”
42012054	Iesu viteni mun min meatin keil vit , “ Navong miles eang koa mivise en ‘ toio ’ mul ruain mahmah keil malikelik emai , mikilea keke ous vous ke . Ka anatin , ous mus .
42012055	Ka navong miles ‘ aru ’ emai , mikilea keke hememes ke . Ka anatin , out memes .
42012056	! Kami mivi vati luvosien vareis ! Navong miles tounah koa kur out en out netan vuo en teilang , kami mikilea revi aneite teni . ? Ka vensa suk mirkileatei aneite ten tounah keil koa Ahi mul mumoni en avong kosa ?
42012057	“ Kami vasi mikilea asa koa mal mimumoni , ka mirmultei mivoumoni .
42012058	Mal keke , navong milmul veah en sise milvaha en kot , keik tai kisak visi kovaling tomat vatal min kei koa viteni vit komumoni tisa mini . Veni munak kirmumontei , meatin koanek helinguk en hen hetamen ten kot . Ka kei helei rahit usite onom ka hehit mal keke kikur mahien veni . Hemukonek , kei helinguk en hen polis . Hevus , polis helinguk en eim takeih .
42012059	Ka naviteni minuk , keik kosakras kovamea ran eim takeih enek heha vio . . . kihul vasin tounah koa hetamen ten kot viteni . ”
42013001	En avong enek , tei en meatin keil arun ral min Iesu usil meatin tei keil ten out Kaleli koa uva en Eim Votut ka amul amuas tirendan keil vahi sanien one min Ahi . Ka navong amul veah amumoni , meatin keil tavaeen onen asuv Paelet umai ka amu vini keil ekonek . Ka rae mue ka viles ral min ara ten sanien keil one .
42013002	Ka Iesu viteni min keil vit , “ ? Mukave ? ? Mimundemi mivit me-Kaleli keil enek , sise koa umat eni rie lati keke tisaen keil one marite mok mulin tisaen onen meatin sav vasi keil ten out Kaleli ?
42013003	! Vuo , rovitei anatin ! Naviteni min kami , munak mirvilestei moulien onami ran tisaen keil onami , kami vasi mun mihemat hesuval keil etin .
42013004	Ka mihendem vis usil meatin heite teindan outel (18) koa umat vesesal en out koa avise en Saelom navong eim talekokoen koa taveah vina nesa mot vita netan en keil . ? Mukave ? ? Mimundemi mivit umat veni tisaen one marite mok mulin tisaen onen meatin sav keil en out Serusalem ?
42013005	! Koanek rovitei anatin ! Naviteni min kami , munak mihervilestei moulien onami ran tisaen keil onami , kami vasi mun mihemat hesuval keil etin . ”
42013006	Evus , Iesu viten tatavolien tai min meatin keil ekek vit , “ En avong tai , meatin tai mul koa vis meatin toumien onen vaha valuh vati fik tai en nei grep osen . Ka navong vati fik koanek mul moul , lises , kei mai ka lekat vis heite teni . Ka en avong vasi , lesi keke heite tovuol ien .
42013007	Sakini , kei viteni min meatin koa mul losil kat nei grep osen vit , ' Sua etel tuai keke namul numai nalekat vis heite en vati fik koanik , ka narvotin etai varei . ! Ta lati ! ! Kei mul koe heisav en out enges ! '
42013008	“ Ka meatin koa mum en nei grep enek vit kesi mini vit , ‘ Asuv , lehelokoveini ten sua vatai ris emau . Inau nil revi atan koa mul rahiti keke hemerau imok , ka niling atan tetahos eni vakatauni vamoul vatahos imok .
42013009	Ka munak heson heite en sua hau , hetahos , ka munak hersontei , kokilea kovata lati vaha . ' ”
42013010	En avong tai , en Sabat , Iesu mul visein meatin keil en eim tahihiseien .
42013011	Ka kei les ahin tai mul mai koa ninin tisa tai purun eisilin ten sua teindan oulu (18) . Sakini , kei sakras valomal vamal .
42013012	Navong Iesu lesi , kei vise va veni ka vit , “ Mama , mesaien onom lokoveinuk tuai . ”
42013013	Ka navong Iesu ling hen eni , hatte tas , ahin enek mulomal mal ka masmas Ahi veni .
42013014	Navong hetamen ten eim tahihiseien lesi keke Iesu mumon eisilin ahin enek tahos en Sabat , tin tisa . Sakini , kei sel keih min vangi meatin keil vit , “ Avong ahetai (6) keke meatin keil akilea avoum eni . Kami mikilea mivamai en avong keil enek keke avasak revi mesaien onami , ka hervitei en Sabat . ”
42013015	Ka Iesu vit kesi mini vit , “ ! Auei , kami mimutolas en hilivemi enges ! Veni en Sabat , kami mun mimum . Anatin , kami mimul miluvat buluk keil osomi ka melisein keil vakataun keil keke akilea avanian .
42013016	? Ka mukave en ahin enek koa vi natnahin Ebraham koa Temat par kati sua teindan oulu (18) tuai ? ? Mimundemi mivit rosakras rovaluvati ran mesaien onen en Sabat ? ”
42013017	Selusien keil onen Iesu mumon meatin keil koa alele tisa eni amemou . Ka meatin sav keil asi keil houlu ven tounah tetahos keil koa kei mul mumoni .
42013018	Evus , Iesu viteni min keil vit , “ ? Hiasuvien onen Ahi suval asa ? ? Nihit kilea eni min kami hemukave ?
42013019	Kei suval uti mastard koa havivi vis havivi mok koa meatin tai kuri ka luhi en ah sen . Avaseini keke uti mastard enek havivi mok , moul tetaveah vina nesa mai vi mari holeai tai . Anatin , moul mai marite , vinvin keke aman keil avamai avoumon anu ome keil en angoite keil teni . ”
42013020	Evus , kei viteni min keil vit , “ ? Hiasuvien onen Ahi suval asa ? ? Nihit kilea eni min kami hemukave ?
42013021	Kei suval is koa havivi koa ahin tai soni va en marmari pesin ten pulaoa . Kei vilesi va vio . . . is sakin pulaoa vasi keil retaho mai marite vis marite mok . ”
42013022	Navong Iesu mul mumon sise onen vaha en out Serusalem , kei mual vas meteimal keil ka mul visein meatin keil .
42013023	Ka en avong tai , meatin tai mai veni ka visi vit , “ Asuv . ? Mukave ? ? Meatin keil houlu ikur moulien hau en out nesa , vuo meatin vahis enges ? ”
42013024	Ka Iesu vit kesi mini vit , “ Lises , mihesak visi mivaha en voiteh koa havivis keke mivaha en out nesa . Veni , anatin eli naviteni min kami , meatin keil houlu isak visi avaha ien ka isakras .
42013025	Avong tai hemai koa Asuv ten eim enek heoteh en voiteh ka helok kati . En avong enek , kami mihelomal hae , miheti voiteh , ka mihehiso heha min Asuv mihehit , ' ! Asuv eli , sehen voiteh keke mekilea mevaha neim ! ' “ Ka kei hehit risi min kami hehit , ' Vuo , mihermaitei neim veni narkileatei kami ka narkileatei keke kami mika kave ! '
42013026	“ Ka kami mihiteni mini mihehit , ‘ Ka kokilea komai , veni rokanian vituai ka romun vituai en uaen . Keik kovihisei en meteimal onomai . ’
42013027	“ Ka kei hehiteni min kami hehit , “ Vuo , nareingeingeni varei keke kami mika kave . Kami vasi mitisaso varei . ! Alha ranau ! ”
42013028	Ka en avong enek , heso lat kami , Siu keil , mihetos hae , ka mihel miheis ka mihel mihehal lohomi ven mahien onami . Ka mihelomal soutin ka miheles avu telamu keitel koa Ebraham , Aesak , ka Siekob , hetal min provet keil telamu en eim onen Ahi en out nesa . Ka vulumi hetovuol hetal min keil .
42013029	Ka meatin keil ika out vasi en out netan ka imai ito en out koa Ahi hehi Asuv Houlu one . Anatin , koakeil arvitei Siu iha neim ka itondan en avet taanianien onen .
42013030	Anatin eli , koakeil mimundemi avi heisav enges , keil ihi hetetamen imok . Ka koakeil mimundemi avi hetetamen , keil ihi heisav enges en meten Ahi . ”
42013031	Ka en avong enesek , tei en Farasi keil umai ven Iesu ka aviteni mini avit , “ ! Hetahos kimea ka kiha ran out ekek , veni asuv houlu Herod Antipas ien vati vouasuk kovamat ! ”
42013032	Ka Iesu vit kesi min keil vit , “ Miheha ris ka mihehiteni min huli rendan enek mihehit , ' Kosa ka visuvong , nil nihile lat ninin tisa keil iha ka numon koakeil amesai imai ris itahos . Ka en avong etel , num vasi umen koa numai veni .
42013033	Anatin , kosa , visuvong , ka en avong koa hekatau eni , nusil sise onak niha en out Serusalem . Anatin , niha en out Serusalem ka uas nau ekonek veni vi out mal koa Siu keil amul amu vini provet tai one ien .
42013034	“ ! O , meatin keil ten out Serusalem ! Kami koa mimu vini provet keil ka mikov vini eiloheh keil koa Ahi sila keil ven kami . Avong houlu tuai , iek vati mok malah vituain kami mivamai venau vasuval toahin tai lah vituain titan keil en hehen apouen keil . Ka kami iemi rovatei .
42013035	Sakini , Ahi helokovein kami miheles , ka herting kokoetei mun kami . Ka kami miherlestei mun inau hetokol avong koa mihehiteni mihehit , ' Tokolkatien hel en kei koa mul mai en isen Ahi Asuv . ' (Sam 118:26) ”
42014001	En Sabat tai , Iesu va vanian en teim onen avat tai onen Farasi keil . Ka Farasi sav keil umai ka amul alei kankan eni keke avalesi munak houmon tounah tai koa hermaltei en Sabat vasakini akilea avakuri vaha en kot one veni .
42014002	Ka en avong enek meatin tai koa aven mul reptep mai neim ka mulomal en meten Iesu .
42014003	Sakini , Iesu viles les tiser keil ten Mengkatien keil onen Mosis ka Farasi keil ka vis keil vit , “ ? Mengkatien orer maen ir rovasak revi meatin tai ran mesaien onen en Sabat , vuo romaentei ? ”
42014004	Ka keil aro raeng enges . Arvitentei etai tounah . Sakini Iesu rokol meatin enek ka mumon aven mai tahos eris . Evus , Iesu sila lati va .
42014005	Evus , Iesu viteni min keil vit , “ ? Munak tai en kami , titan tai vuo buluk osen mot vita en avul tai en Sabat , kei houmon sa ? Hatte hetas hekulati . ? Mukave ? ? Koanek anatin ? ”
42014006	Ka keil asakras avahit kes selusien onen .
42014007	En anien enek , Iesu lei kilea keke meatin keil ekonek amul alekan more out tatondanien keil vahi one . Sakini , viten tatavolien enek min keil vit ,
42014008	“ Navong meatin tai sisil enuk kovaha en anien ten tetaliheien tai , konakalahtei konakur more out tatondanien koa onen hetetamen keil . Veni hertahostei enuk munak asisil en meatin tai koa vi hetetamen imok mulinuk .
42014009	Veni navong hemai , meatin koa sisil en kamil hemai hehiteni minuk hehit , ' Kimea ka kimaen hetamen koanek hekur vulum . ' Hemukonek , kimemou kimea ka kiha kitondan en out koa tisa .
42014010	Ka munak asisil enuk , kiha kitondan en out tatondanien koa rotahos ramattei . Hemukonek , meatin koa sisil enuk hemai venuk ka hehit , ' Tuak , amai nesa ka kitondan en more out tatondanien ekok . ' Hesakini , meatin ten eim enek hehouhou minuk en meten meatin vasi keil .
42014011	Veni koakeil avati lat sase en keil , keil iha netan . Ka koakeil iling rendemien one hehita netan , Ahi hehati lat keil ihina nesa . ”
42014012	Iesu viteni mun min meatin koa sisil eni vit , “ Munak komumon mari anien tai , konasisil entei tumali keil , vuo meteimal onom , vuo koakeil koa tounah one houlu koa aro vesesal venuk . Veni keil akilea avasisil enuk eris , ka kikur ris asa komumoni min keil .
42014013	Vuo . Navong komumon mari anien tai , hetahos imok kisisil en koakeil avi livere , koakeil asakras avakaka , koakeil usiave mat , ka koakeil emun mete var .
42014014	Veni keil asakras avasa kes asa koa keik komumoni min keil . Hemukonek , Ahi hetokol katuk ka hesa kes uite teni en avong meatin keil koa amal en meten imoul eris ran matien . ”
42014015	Navong Farasi tai koa mul en mari anien enek long selusien keil onen Iesu , kei viteni vit , “ ! Hetahos varei minir vasi koa reheanian vituai en avong koa Ahi hesakin hiasuvien onen hel en out netan ! ”
42014016	Navong Iesu long hasien onen Farasi enek , kei viten tatavolien koanik mini vit , “ En avong tai , hetamen tai ien vati voumon mari anien tai . Sakini , kei sisil en meatin keil houlu .
42014017	Ka mal en avong ten anien enek , kei sila slev tai onen keke vaha vahiteni min koakeil sisil en keil vit , ' Almai , veni tounah keil ten anien enek mese tuai . '
42014018	“ Ka keil vasi aseseini avaha veni amul amundemi keke tounah savsav keil one hetetamen imok muli anien onen . Tai en keil vit , ' Navul atan tai ka niha mau nisao eni . Sakini , nasakras eli mamai . '
42014019	“ Tamun vit , ' Navul buluk halualim (10) keitinek keke avaleh aean vatei atan osak , ka iek vati maha masak vis keil . Sakini , nasakras eli mamai . '
42014020	“ Tamun eris vit , ' Inau naretalihe keitinek , sakini nasakras mamai . '
42014021	“ Sakini , slev enek va ris vit mesen selusien keil one min asuv onen . Ka hetamen enek tin tisa houlu , ka viteni min slev onen vit , ‘ ! Kiha lah ! Kiha en sise keil ten taon koanik , ka kikur koakeil avi livere , koakeil asakras avoual , koakeil mete var , ka koakeil emun usiave rotahostei . '
42014022	“ Rovitei tuetin , slev mai ris veni ka viteni vit , ' Asuv , namumon tounah vasi tuai koviteni , ka out vinvin veah ven meatin tei ris emau . '
42014023	“ Sakini hetamen enek viteni mini vit , ‘ Kiha en out vasi ka kusil sise vasi keil ka kihise meatin keil avamai , vasakin teim onak vahil revi en meatin keil .
42014024	Ka naviteni minuk , koakeil nasisil en keil mulamu , hetovuol en keil hean vis anien koanik ! ' ” Navong Iesu kanian evus , kur ris sise onen va .
42014025	En avong tai , vangi meatin keil amul amusil Iesu , ka kei viles ka viteni min keil vit ,
42014026	“ Munak meatin tai ien vati vousil kat inau , kei ien hehat nau imok helin tata onen , mama onen , ahin onen , titan keil , tunali keil ka tunahin keil , ka moulien onen emun . Munak hermukteinek , kei sakras vamai vahi meatin onak .
42014027	Koakeil erovattei avakur mahien vuo avamaen mesav keil avati kat keil en aiveave venau , keil asakras avamai avahi meatin keil onak .
42014028	“ Munak tai en kami ien vati voumon mari eim tai , kei hetondan emau ka hendem usil mane teni hetokol mane koa hemukave . Hevus , kei helesi munak mane onen vinvin vuo rovinvintei voum vasin eim enek .
42014029	Munak hermukteinek , kei houmon hatte enges teni ka hermum vasitei . Sakini meatin vasi koa ilesi , iselus rohtoh eni ihit ,
42014030	' Kei mum rohtoh en eim onen , ka sakras voum vasi . '
42014031	“ Vuo hesuval asuv houlu tai koa kur meatin keil onen heite taosen halualim (10,000) keke avavae vatal min asuv houlu sav tai koa emae ral min meatin keil onen heite taosen hanumau tai (20,000) . Kei hetondan emau ka hendem revi munak kei kur keihoen vinvin vavae vaha kat asuv houlu enek .
42014032	Munak lei kilea keke rokurtei keihoen vavinvin , kei hesila lat tei en meatin keil onen iha iles asuv houlu enek navong mul veah soutin keke avaselus vis etai sise ten tomat .
42014033	En sakien enek , kami vasi mihendem revi . Munak misakras mivalokovein tounah vasi onami keke mivousil kat inau , misakras mivamai mivahi tai en meatin keil onak . ”
42014034	Ka Iesu sel kat vangi meatin keil vit , “ Kami misuval sol . Sol tahos . ? Ka munak kasien teni vuol rani , akilea avaling risi vamukave ?
42014035	Sol enek rotahostei ven etai tounah , tahos imok keke avasoni vaha . ! Munak ralingomi mul , mihetaengon revi ! ”
42015001	En avong tai , meatin keil ten takis ka meatin tisa sav keil emun umai ven Iesu keke avalong hihiseien keil onen .
42015002	Ka navong Farasi keil ka tiser keil ten Mengkatien keil onen Mosis alesi , asel kutut kati avit , “ Meatin ekek mul vise meatin tisa keil en tua ka mul kanian emun ral min keil . ”
42015003	Ka Iesu viten tatavolien koanek min keil vit ,
42015004	“ ? Vahit tai en kami , sipsip osen vi handred tai (100) ka tai en keil vuol , kei houmon sa ? Kei helokovein sipsip teisav keil osen il ian oumunae en mesai , ka heha helekat tai koa vuol heha vio . . . hehotini .
42015005	Ka navong votini , kei hesi kei hehi houlu , hehousi en vatisin , ka heha ris teim .
42015006	Ka navong rokol teim osen , hehise tunali keil ka koakeil aro vesesal veni avamai , ka hehiteni min keil hehit , “ ! Rehesi ir veni navotin sipsip osak koa vuol ! ”
42015007	Naviteni min kami , koakeil en out nesa amul asi keil houlu mok navong meatin tai koa vuol en tisaen viles moulien onen keke vousil Ahi , mulin meatin houlu koa avit amal tuai ka asakras avahiles . ”
42015008	Ka Iesu viten tatavolien tamun vit , “ Vahit ahin tai ling revi mane halualim (10) onen , ka evus , lesi keke tai en keil vuol . ? Kei houmon sa ? Henit laet tai , heteas en out neim , ka helekaek en mane koa vuol en out vasi heha vio . . . hehotini .
42015009	Ka navong votini , kei hehise tunahin keil ka koakeil aro vesesal veni avamai . Ka hehiteni min keil hehit , ' ! Rehesi ir veni navotin mane onak koa vuol ! '
42015010	Naviteni min kami , angelo keil onen Ahi , avasi keil houlu mok navong meatin tai koa vuol en tisaen viles moulien onen keke vousili . ”
42015011	Iesu viten tatavolien tamun vit , “ En out tai , meatin tai ro ral min natnali heite elu .
42015012	En avong tai , koa tasite viteni min Tata onen vit , ' ! Tata , titi vas tounah keil onom ven komal . Hevus , kisan onak kosa ! ' Sakini tamealu riti vas tounah keil onen min keilu .
42015013	Avong teis muli , koa tasikor lah vasin tounah keil onen , ka mual va en out tai soutin . En out enek , kei purun mane vasi keil onen en moulien tai koa romal tei .
42015014	Ka navong ehon enek vulhul vasin mane onen , out koa ro ien , ous romustei ka anien tovuol . Sakini , amai kati ka mai vi livere vareis .
42015015	Sakini , kei va mum min meatin tai en out enek koa sila va vato vatal min vuas keil osen ka vahengan keil .
42015016	En rendemien onen , kei ien vati van tei anien an vuas keil , ka meatin tovuol vasan anien mini vani .
42015017	Evus , rendemien onen mae ris tahos ka kei viteni min kei sasen vit , ' Meatin toumien vasi keil onen tata onak , anien ae houlu . Ka inau , hervitei tuetin , nimat ven amai en out ekek .
42015018	Nimea , niha ris niles tata onak . Ka navong nilesi , nihiteni mini nihit , “ Tata , nakilea namum tisa en meten Ahi ka en metom .
42015019	Narvinvintei mun kovahise nau en natmali . Kumoni minau hesuval navi meatin toumien tai onom . ” '
42015020	Sakini , kei mea , va ris en teim sen tata onen . “ Ka navong kei mul veah soutin neli ran out teim , tata onen lesi . Navong lesi , tata onen ien mahisi ka mea muloh veni . Navong rokoli , kav kati ka musi en vivin .
42015021	Ka natnali viteni mini tata onen vit , ' Tata , namumoni tisa en meten Ahi ka en metom . Narvinvintei kovahise inau en natmali . '
42015022	“ Ka tata onen vise slev keil onen umai ka viteni min keil vit , ' ! Mihekalah ! Mihekur eisin tai koa tahos imok hemai ka mihesin en kei eni . Miheling ring en kalihen vatie lati keke vi natkuli kati . Ka mihesan sandel heheasi vatie lati rovitei mun livere .
42015023	! Hevus , mihou vini titan buluk tai koa aven musising revi keke rovoumon mari anien , veni rosi ir houlu mok kosa !
42015024	Veni natkuli emat , ka kosa , kei moul eris ran matien . Anatin , kei vuol , ka kosa , kei mai ris kistal minir . ' Ka amusau ka uvol en sien .
42015025	“ Navong tounah keil enek mul kur out , ehon koa vi moeite onen mul en ah . Ka navong kei mul mai ris vesesal en out teim , kei longe keke meatin keil amul amusau ka uvol .
42015026	Sakini , kei vise slev tai emai ka visi vit , ' ? Asa ke ? '
42015027	“ Ka kei vit kesi mini vit , ' Tumali mai ris teim ka tata onom muas titan buluk tai koa aven musising revi veni lesi keke natnali moul veah ka mai ris venir . '
42015028	“ Ka navong ehon koa moeite longe mukok , tin tisa , ka ien rovatei vaha neim . Sakini tata onen mai hae ka peahi vaha neim vatal min keil .
42015029	Ka moeite onen vit kesi min tamen vit , ' ! Kitaengon nau ! ! Sua houlu tuai namum minuk suval slev tai onom ! ! Inau narlong rastei rem ! ? Ka asa suk kosani minau ? ! Tounah tovuol ! Korsan etai nani koa havivis minau keke moumon etai anien vatal min timue keil onak .
42015030	! Ka navong natmali ekek , koa purun tounah vasi keil onom en holaso keil , kistal eris en teim som , komea ka komuas titi buluk tetahos veni ! '
42015031	“ Ka tata onen vit kesi mini vit , ' Natkuli , en avong vasi keik koro ral minau , ka tounah vasi onak avi onom .
42015032	Mal enges keke ir rovoumon anien ven tumali ka rovasi ir veni . Veni , mulamu , suval kei mat , ka , kosa , kei moul eris . Anatin , kei vuol , ka , kosa , ir rovotin risi . ' ”
42016001	Navong Iesu mul veah en sise vaha en out Serusalem , kei viten tatavolien koanek min meatin keil onen vit , “ Avong tai , hetamen tai mul koa bisnis onen mul . Ka kei ling meatin sav vi avat valekat bisnis ka tounah sav keil onen . Avat enek mum va vio . . . hetamen onen kur longlongien vit avat onen mul purun tounah keil onen .
42016002	Sakini , kei vise avat onen mai veni ka viteni mini vit , ' ? Asa ke namul nalonge usiluk ? Kiha kitis usil umen vasi keil koa komumoni en usite onak , veni , hervitei tuetin , niso latuk ran umen ekek . '
42016003	“ Navong avat enek longe mukok , viten sasen eni vit , “ Hetamen onak heso lat nau ran umen onak . ? Munak hemukonek , numon sa varei ? Avek rokeihtei makah atan , ka namemou mahiram ven mane min meatin keil .
42016004	! Ah ! Nakilea asa moumoni . Munak numon koanik , navong nivus ran umen ekek , timue keil onak hel , ka keil ikur revi nau en teim se . '
42016005	“ Sakini , avat enek vise retai en meatin keil koa kaon one mul ral min hetamen onen . Koa mai mulamu , avat enek visi vit , ' ? Kokur sa ran hetamen onak ? '
42016006	“ Ka meatin enek vit kesi vit , ' Nakur teram oel ten olip heite handred tai (100) . ' “ Ka avat enek viteni mini vit , ‘ Kikalah , kikur pepa ten kaon onom , kitei mane teni hemita netan hehi hanumau elu ka halualim emun (50) enges . '
42016007	“ Evus , kei vise tateisav emai ka visi vit , ‘ ? Ka keik , kokur asa ran hetamen onak ? ’ “ Ka kei vit kesi vit , ‘ Mulamu , nakur bak pulaoa taosen tai (1000) . ’ Ka avat enek viteni mini vit , ‘ Kikur pepa ten kaon onom ka kitei mane teni hemita netan enges vavinvin en bak hehi handred outel (800) enges . '
42016008	Sakini , navong hetamen long usili keke avat onen mumon vatin , kei viteni mini vit , “ Avaseini keke komumon vatin , sakien onom rie lat meteisauen onom veni komul komundem usil avong keil koa hemai veah navong niso latuk ran umen enek . ' ” Evus , Iesu viten aneite ten tatavolien enek min meatin keil onen vit , “ Naviten koanik veni meatin keil ten out netan amumon vatie navong keil amum ral min tue keil keke atahos min keil navong aro veah en out netan . Ka sakien keil one tahos imok mulin sakien onen koakeil amul en meneai .
42016009	Ka naviteni min kami , mane onami sakras val vataveah . Sakini , mihelah meatin keil imai avahi tuami keil ka mihekataun keil hetal tounah keil onami en out netan ekek . Veni navong mihelokovein tounah keil onami en out netan , timue keil onami ikur revi kami en teim se keil en out nesa .
42016010	“ Meatin koa mul losil kat revi tounah koa havivi , kei kilea valosil kat revi tounah koa marite mun . Ka meatin koa purun tounah koa havivi , kei kilea emun vapurun tounah koa marite .
42016011	Sakini , munak meatin keil armundesinuktei vatal min tounah keil ten out netan , Ahi mun sakras vandesinuk vatal min more tounah keil koa hetetamen imok .
42016012	Ka munak korlei kat revitei tounah keil koa Ahi lingi en hem en out netan , kei sakras vasan etai mun tounah minuk en out nesa .
42016013	“ Slev tai sakras voum ven asuv valu . Munak hemukonek , kei hesesein tai , ka ienvatien onen hel en tateisav . Vuo helong kat tai , ka helele hetisa en tateisav . Kosakras kovaha netan min Ahi vatal min mane . ”
42016014	Navong Farasi keil along selusien keil ekek , keil amunge kat Iesu , veni ienvatien one mul en mane .
42016015	Ka Iesu viteni min Farasi keil vit , “ Kami mimum keih vasakin mesav keil avandemi avahit mimal revi , ka Ahi kilea en rendemien onami . Veni tounah keil koa meatin keil amundemi avit tahos , kei tisaso en meten Ahi .
42016016	“ Mulamu , mengkatien keil onen Mosis ka tisien keil onen provet keil arie lat sise onen Ahi min meatin keil rokol avong koa Sion mai ka vi baptaes en meatin keil . Ka kosa heha , avitehiten more longlongien usil hiasuvien onen Ahi . More longlongien enek mul ka rahit out vasi ka meatin houlu amul asak visi keih keke avasakin Ahi vamai vahi asuv houlu en moulien one .
42016017	“ Avaseini munak out nesa ka out netan luhevus en avong etai , ka hati selusien ten mengkatien keil onen Ahi , keihoen teni sakras vavus .
42016018	Ven koanik , meatin koa lokovein ahin onen ka eva kur ahin sav mul mumon tisaen ral mini . Ka meatin koa retalihe ral min ahin koa lokovein meatin onen , kei mun mul mumon tisaen ral mini . ”
42016019	Iesu viten tunien tai min meatin keil vit , “ En avong tai , meatin tai mul koa tounah onen houlu . Kei musin en more eisin keil koa mane ten keil keih , ka kilea vahul tounah vasi enges koa kei ien vati . En moulien onen , kei longe tahos lises .
42016020	Ka vesesal en meteau ten teahu onen , lisenges meatin tamun mul matil ien ka mul viram en meatin keil ven mane , isen Lasaros . Kei , tounah onen tovuol , sakras vakaka , ka aven vi manu enges .
42016021	Ka navong rotos mukonek , huli keil umai ka aramus manu keil onen . Ka en avong vasi , Lasaros ien vati van soke anien keil koa meatin enek rivini va .
42016022	“ Luro mukonek va vio . . . meatin koa tounah onen tovuol enek mat , ka angelo keil akuri alingi rondan ral min avu Ebraham en mari anien tai en out nesa . Rovitei tueitin , meatin koa tounah onen houlu emun mat , ka arahini .
42016023	Ka meatin enek va en out onen Temat , ka mahien onen mariso . Ka navong lele soutin vina nesa , les avu Ebraham ka Lasaros koa mul rondan en usite onen .
42016024	Sakini , kei viso keih vit , ' ! Avu Ebraham , iem hemahis nau li ! Sila Lasaros hemita ekok keke hesan hati oai mamuni vasakin mek vamandil neli . Veni namul nalonge tisa houlu en ahang ekek . '
42016025	“ Ka Ebraham viteni mini vit , ‘ Natkuli , kindem visi mau . En moulien onom en out netan , keik koles tahosien en avong vasi , ka Lasaros les mahien enges . Ka kosa , kei les tahosien en out ekek , ka keik , komul kokur mahien esuk keisom .
42016026	Ka tamun , mari poal tai mul koa keite teni tovuol koa ka vas keik ran komal . Sakini , komal melsakras melvoual koteh keke melvahat venuk . Ka keik ka koakeil emun aro ral minuk misakras mivalokovein out onami keke mivamai ekok ven komal . '
42016027	“ Ka meatin koa tounah onen houlu viteni mini vit , ' O avu Ebraham , hemukonek napeahik kisila Lasaros heha en teim sen tata onak .
42016028	Veni en out enek , tuak elim (5) telro ien . Kimaeni heha hesel kat keil ihiles ran sakien tisa keil one keke anamaitei en out ten mahien ekek . '
42016029	“ Ka Ebraham vit kesi mini vit , ' Mengkatien keil onen Mosis ral min selusien keil onen provet keil telamu mul tuai keke vasan selkatien min vatiamal keil onom . Mal keke ilong kat selusien keil teni . '
42016030	“ Ka meatin enek vit kesi mini vit , ' ! Vuo ! ! Avu Ebraham , koanek rovinvintei veah ! Ka vahit meatin tai vamea ris vamoul ran matien ka vaha ven keil , keil ilei kilea suk , ka ihiles moulien one ran sakien tisa keil one . '
42016031	“ Ka Ebraham selus ekor mini vit , ' Munak keil arlong kattei mengkatien keil onen Mosis ka selusien onen provet keil , keil asakras avalong kat selusien onen meatin tai koa moul eris ran matien . ' ”
42017001	Iesu viteni min meatin keil onen vit , “ Vi anatin keke sakien keil koa houmon meatin hemot en tisaen hemai . ! Ka hetisa mok min meatin koa hehi sise ten tisaen keil ekek hemai en mesav keil !
42017002	Veni mahien koa Ahi hesani min koakeil amumon meatin tai koa rokeihtei en demkatien onen mot en tisaen hemariso vis hemariso mok . Anatin , mahien koa hesani min keil heli mahien onen meatin tai koa apar kat mari ahat tai en hiren ka amarindoni va en huinev ten atas .
42017003	! Sakini , mihelei kat revi kami keke minoumontei tumali keil en demkatien anamot en tisaen ! “ Munak tumali en demkatien mumoni tisa minuk , kitali mal eni . Ka munak kei viles moulien onen ran tisaen enek , kilele hetahos eris mini .
42017004	Ka avaseini munak tumali enek mumoni tisa minuk avong houlu en avong tas , ka en avong vasi kei mai venuk ka viteni minuk vit , ' Namum tisa li minuk ka nirmumontei mun hemukonek , ' mal keke kilele hetahos eris mini . ”
42017005	Navong meatin keil onen alonge mukok avis Iesu avit , “ O Asuv eli , umon demkatien onomai vakeih tamun . ”
42017006	Ka kei viteni min keil vit , “ Anatin keke demkatien onami havivi ramat . Veni munak demkatien onami havivis suval titi utiai tai , mikilea mivoumon merekel keil suval mivahiteni min mari vatiai ekek mivahit , ' ! Kileh latuk ran atan ekek , ka kiha , kiluh ris keik en atas ke va ! ' Ka kei helong katuk . ”
42017007	Iesu viteni mun min meatin keil onen vit , “ Kami mikilea tuai sakien onen hetamen tai koa sila slev onen vaha voum en ah sen vuo valosil kat sipsip keil esen . Navong slev onen mum evus , hetamen onen sakras vahiteni mini vahit , ‘ ! Amai anian ! ’
42017008	Vuo , sakien onen hetamen tai romukteinek . Kei hehiteni min slev onen hehit , ‘ Sak mesen anien ak emau . Hevus , kikekes en eisin omom keil ka kikur anien ak hemai . Kito sin nau mau nianian . Ka katau suk , keik kokilea kovaha kovanian . '
42017009	? Ka mukave ? ? Hetamen enek hemasmas slev onen veni mumon asa koa kei meng kati voumoni ? Vuo , sakras .
42017010	Ka koanik suval kami etin . Navong kami mimumon umen vasi koa Ahi viteni min kami mivoumoni , kami mihehitenis mihehit , ' Komai mevi slev keil enges , ka memul memum musil asas koa Ahi viteni min komai keke mevoumoni . ' ”
42017011	Navong Iesu ral min meatin keil onen amul amual en sise uva en taon ten out Serusalem , keil alokovein provins ten out Kaleli ka aka pas hakot uva en provins ten out Samaria .
42017012	Navong amul amual uva en meteimal tai , avisu en meatin halualim (10) koa akur mesaien leporsi en ave . Navong ales Iesu amules amulomal soutin
42017013	ka aviso va mini avit , “ ! Asuv Iesu ! ! Iem hemahis komai li ! ”
42017014	Iesu lele va ven keil ka viteni min keil vit , “ Alha , mihetie lat kami min pris keil keke keil ilei rahit avemi . ” Ka navong amul amual en sise uva ven pris keil , ave mai muto ris ran mesaien one .
42017015	Navong tai en keil lesi keke aven muto ris , kei va ris ven Iesu , ka viso keih en masmasien onen min Ahi veni .
42017016	Kei retingeiril netan ven Iesu ka san masmasien onen mini . Ka meatin enek rovitei Siu tai , kei vi koan Samaria .
42017017	Ka Iesu vis meatin keil onen vit , “ Meatin halualim (10) koa avemi mai muto ris . ? Koa teisav en keil koa avi ouhat (9) aro kave ?
42017018	Meatin koanek rovitei Siu tai . ? Vensa suk kei sasen enges mai keke vasan masmasien onen min Ahi ? ”
42017019	Sakini , Iesu viteni min meatin enek vit , “ Mea , kusil sise onom kiha . Demkatien onom mumon avem muto . ”
42017020	En avong tai , tei en Farasi keil avis Iesu avit , “ ? Ahi hemai hesakin hiasuvien onen hel ven meatin keil en avong sa varei ? ” Ka Iesu vit kesi min keil vit , “ Hiasuvien onen Ahi hermaitei en sise koa meatin keil akilea avalesi en mete .
42017021	Meatin sakras vahiteni vahit , ‘ ! Allesi ekek ! ’ vuo ‘ ! Allesi keva ke ! ’ ! Vuo ! Veni hiasuvien onen Ahi mul tuai vesesal ven kami . ”
42017022	Evus , Iesu viteni min meatin keil onen vit , “ Avong tatisa keil mul mai , ka nirtotei hetal min kami . Ka en avong keil enek , iemi hehati keke Natin Meatin vamai vasakini mivailea mivato en tahosien vatal mini , avaseini munak vahi ten avong vatas . Ka miherlestei mau .
42017023	Ka mihelong meatin keil ihit , ‘ ! Alles Natin Meatin keva kek ! ’ vuo ‘ ! Kei ekek ! ’ Ka minahatei ka minousiltei keil .
42017024	Naviten koanek min kami , avong koa Natin Meatin hemai ris eni , hemai hatte hetas en sakien tai koa meatin vasi keil ilesi ka iti manin eni . Hesuval avong ahil vil ritin en teilang en usite tai va rokol usite sav emun .
42017025	Ka helamu , kei hekur mahien hehi houlu mok , ka meatin keil ten avong kosa iseseini .
42017026	“ Avong onen Natin Meatin hemai hekistal ien hesuval avong onen Noah mulamu koa meatin keil arsak mesetei .
42017027	En avong enek , meatin keil amul akanian , amunmun , ka amul aretalihe rokol avong koa Noah va neim en mari sip onen , ka amuti manin , oai mue sien out vasi ka mu lin meatin vasi keil enek umat .
42017028	“ Avong onen Lot emun suvali . Meatin keil amul akanian ka amunmun , keil amul avulhul ka asalem en tounah keil , keil amul aluhluh en ah keil ose ka amul amuti eim keil one .
42017029	Ka navong Lot mea ka lokovein meatin keil ten out Sodom , amuti manin , ahang ka ahat keil koa vilhili ka en out nesa . Ahat keil enek umotmot avita netan , umai amu vini meatin keil vasi ekonek umatmat .
42017030	Ka avong koa Natin Meatin hemai hekistal ien hesuval avong keilu ekek koa meatin keil iti manin eni .
42017031	“ En avong enek , meatin tai koa mul museh hae hervatei mun neim keke vakur tounah keil onen . Ka meatin koa mul en ah , hervatei mun teim sen vakur etai tounah .
42017032	Mihendem usil mahien koa kistal en moulien onen ahin onen Lot .
42017033	Munak meatin tai ien vati vahuli kat moulien onen vakeih , moulien onen hevuol rani . Ka munak kei hemaen moulien onen vavuol , meatin enek hekur moulien .
42017034	Naviteni min kami , en avong enek , meatin tai keilu ahin onen luhematil en suvon hetas , ka Ahi hekur tai hehina heto hetal mini , ka tai en keilu helokoveini heles .
42017035	Ahin helu luhel luhoum vituai en anien out hetas , ka Ahi hekur tai hehina heto hetal mini , ka tai en keilu helokoveini heles . ”
42017036	
42017037	Selusien keil onen mumon meatin keil onen avisi avit , “ ? Asuv , Natin Meatin hemai ris hekistal en out kave ? ” Ka Iesu vit kesi min keil vit , “ Meatin vasi keil ilei kilea amairisien onen Natin Meatin hel en out kave veni hemai hetal min mari mahien . Anatin , ilei kilea en out enek en vati sakien koa alei kilea out koa tounah tai mat mul ien navong ales vangi angolu keil houlu amul en out tas . ”
42018001	Evus , Iesu viten tatavolien tai min meatin keil onen keke vahisein keil avahis lises ka anamaentei rendemien one namot .
42018002	Kei viteni min keil vit , “ En meteimal tai , hetamen tai ro koa mul lei rahit usite onen meatin keil . Ka kei rovouhoutei min Ahi vuo meatin sav keil .
42018003	Ka en meteimal koanek , vatina tai mul ien koa lises mai ven hetamen koanek ka mul peahi vit , ' Meatin tai ekonek mul mumoni keih minau . ! Kimea , kilei rahit usite onomal ka kumon asa koa mal en usite onak ! ”
42018004	“ En avong vasi , vatina ekek peahi va vio . . . hetamen mumon asa koa kei visi . Veni kei mundemi vit , ‘ Avaseini narvouhoutei min Ahi vuo meatin keil ,
42018005	ka veni vatina ekek mules peah nau ven kataunien , hetahos numon asa kei ien vati . Veni munak nirmumontei , kei heles hemai en avong vasi ka hesakin avek hemah varei . ' ”
42018006	Evus , Iesu vit usil aneite ten tatavolien enek min meatin keil onen vit , “ Avaseini keke sakien keil onen hetamen enek romaltei , milonge viteni keke houmon asa koa vatina ien vati .
42018007	? Ka mukave suk en Ahi ? ? Mimundemi keke Ahi koa mal imok mulin meatin enek sakras vakalah valei rahit usite onen meatin keil onen ? ? Mimundemi keke hermumontei asa koa mal en usite onen koakeil kei vise keil avahi onen , koa amul avisi ven kataunien meneai ka vongien ?
42018008	E-e , hekalah houmon asa koa mal en usite one veni kei mal ka tahos . ? Ka navong Natin Meatin hemai ris en out netan , mimundemi mivit kei hehotin meatin keil koa demkatien one eni keih veah , vuo hesakras ? ”
42018009	En avong enek , meatin tei keil amul koa amundemi avit amal tuai en meten Ahi ven more umen keil one . Keil amundem heisav en meatin sav keil . Sakini Iesu viten tatavolien koanik min keil vit ,
42018010	“ En avong tai , meatin elu lumul en teahu ten Eim Votut onen Ahi keke luvahis . Tai en keilu vi Farasi tai , ka tamun vi meatin ten takis .
42018011	Koa vi Farasi mual mai vesesal en voiteh ten Eim Votut ka mulomal vis vit , ‘ Ahi , namasmasuk veni narsuvaltei meatin sav keil koa avi metenan , koa amumon tisaen va kat meatin sav , ka koa akur ahin onen mesav keil . Namasmasuk emun veni narsuvaltei meatin ten takis ke va kek .
42018012	Veni inau nuval ran anien avong elu en wik vasi keil keke mahis , ka namul nasan taet en tounah vasi koa nakuri ranuk . ’
42018013	“ Ka meatin koa kur takis ran mesav keil mulomal soutin neli ran Eim Votut ka roleletei vahina en out nesa . Navong mundem usil tisaen keil onen , simeten mot ka vis vit , ‘ ! O Ahi , iem hemahis nau li ! ! Inau navi meatin tisa tai enges ! ' ”
42018014	Ka Iesu viteni min keil vit , “ Naviteni min kami , navong keilu lumuris luva teim onealu , meatin ten takis enek mal en meten Ahi , ka rovitei Farasi . Veni meatin keil koa avati lat keil avina nesa , Ahi houmon keil ihita netan . Ka koakeil rendemien one mul netan , Ahi hehati lat keil ihina nesa . ”
42018015	En avong enek , meatin keil akur titiali keil one umai ven Iesu keke valing hen en keil ka vatokol kat keil . Ka navong meatin keil onen ales asa koa meatin keil amul amumoni , aring koe keil keke anoumontei namukonek .
42018016	Ka Iesu vise titiali keil enek umai veni ka viteni min meatin keil onen vit , “ Minating koetei keil . Mihemaen keil enges imai ven nau . Veni Ahi sakin hiasuvien onen mul en moulien onen vati meatin keil koa asuval titiali keil ekek .
42018017	Anatin eli naviteni min kami , meatin keil koa asakras avaling rendemien one vahita netan vasuval titiali tai , asakras avales tokolkatien ten hiasuvien onen Ahi en moulien one . ”
42018018	En avong enek , hetamen tai onen Siu keil mai ven Iesu ka visi vit , “ Tiser , keik kotahos imok . ? Numon sa varei keke makur moulien koa sakras vavus ? ”
42018019	Ka Iesu vis risi vit , “ ? Kovit inau natahos vensa ? Meatin tovuol vatahos , Ahi enges tahos .
42018020	Keik kokilea mengkatien keil onen Ahi tuai : ' konakurtei ahin onen mesav , konou vinitei mesav , konahenatei , konaluvostei nahakat isen mesav , kihouhou ven tata ka mama onom . ' ”
42018021	Hetamen enek vit kesi mini vit , “ En avong koa navi ehon mai rokol kosa , narrali kotehtei etai mengkatien keil ekek . ”
42018022	Navong Iesu longe mukok , kei viteni mini vit , “ Tounah tamun kormumontei veah . Kiha kisalem en tounah vasi keil onom ka kititi mane teni heha ven koakeil tounah one tovuol . Hesakini , en out nesa , tounah onom keil hemai hehi houlu tamun . Hevus , kimai kusil kat inau . ”
42018023	Navong hetamen enek long selusien keil onen , kei longe tisa , veni tounah keil onen houlu ramat .
42018024	Navong Iesu lesi keke hetamen enek mul longe tisa , kei viteni min meatin keil vit , “ Keih ramat keke koakeil tounah one houlu avamaen Ahi vamai vahi asuv houlu en moulien one .
42018025	Keih ramat keke mari kamel vakirisil en meten nitil tai . Ka keih tamun emau keke meatin koa tounah onen houlu vamaen Ahi vamai vahi asuv houlu en moulien onen . ”
42018026	Koakeil alonge amuti manin ka avis Iesu avit , “ ? Hemukonek , isei varei kilea vakur moulien koa sakras vavus ? ”
42018027	Ka Iesu vit kesi min keil vit , “ Anatin keke meatin keil asakras avoumon etai tounah vasakin keil avakur moulien koa sakras vavus , ka Ahi kilea vahiten isei kilea vakur moulien koa sakras vavus . ”
42018028	Evus , Pita viteni mini vit , “ ? Ka mukave suk en komai ? Melokovein tounah keil onomai ka memul memusil katuk . ”
42018029	Iesu viteni vit , “ Nakilea . Anatin eli naviteni min kami keke Ahi hesan uite teni min koakeil vasi alokovein teim one , vuo ahin one , vuo tue keil , vuo tata one , vuo mama one , vuo titiali keil one emun keke avousil kat Ahi ka avasakin hiasuvien onen vamai vamarite mok en moulien onen meatin keil .
42018030	Anatin , Ahi hesa kesi min keil hehi houlu tamun en out netan ekek . Ka en out nesa mun , keil ikur moulien koa sakras vavus . ”
42018031	Iesu kur seh en teindan elu onen ran meatin sav keil . Evus , viteni min keil vit , “ ! Mihelong nau ! Kosa , romul rovaha en out Serusalem . Ka en out enek , tounah vasi keil koa provet keil telamu avit luvati usil Natin Meatin hemai hekistal hehi anatin .
42018032	Tei en meatin keil imaen kei heha en hen koakeil koa arvitei Siu keil . Keil umon tohtohien heha kati , keil umon tounah keil tatisa mini , ka itip kati .
42018033	Keil utetahi , ka uvini hemat . Ka navong avong etel heli , kei hemoul eris ran matien . ”
42018034	Ka meatin keil onen areingeingen asa koa Iesu mul selus usili , veni aneite ten selusien keil onen mul suai ran keil .
42018035	Navong Iesu ral min koakeil amul amusili umai vesesal en taon ten out Seriko , meatin tai koa meten keilu luvar mul rondan en vali sise ka mul viram en mane .
42018036	Navong kei long vangi meatin keil amul amual amuli , vis keil vit , “ ? Asa ke ? ”
42018037	Ka avit kesi mini avit , “ Iesu ten out Nasaret mul mual muli va . ”
42018038	Navong metovar longe mukok , kei viso keih vit , “ ! Iesu , natin asuv houlu Deved ! ! Iem hemahis inau li ! ”
42018039	Navong kei viteni mukok , meatin keil koa amual mulamu aselus keih mini avit , “ ! Kito raeng ! ” Ka avaseini , kei viso keih tamun vit , “ ! O natin asuv houlu Deved ! ! Iem hemahis inau li ! ”
42018040	Ka navong Iesu long hisoen onen , kei vati ka viteni min meatin keil vit , “ Mihelamun meatin enek hemai . ” Ka navong mai vesesal veni , Iesu visi vit ,
42018041	“ ? Iem vati moumon sa minuk ? ” Ka metovar enek viteni vit , “ Asuv , ekvati li malele ris . ”
42018042	Ka Iesu viteni mini vit , “ ! Tahos , kilele ris ! Ven demkatien onom keih , metom keilu lumai ris lutahos . ”
42018043	Hatte tas , metovar enek kilea valele ris . Sakini kei san masmasien min Ahi ka musil kat Iesu . Navong vangi meatin keil alesi , keil vasi amasmas Ahi veni .
42019001	Navong Iesu mul veah en sise vaha en out Serusalem , rokol taon ten out Seriko ka mul ka vasi .
42019002	En out Seriko , avat tai onen meatin keil ten takis ro koa tounah keil onen houlu , isen Sakias .
42019003	Kei mul sak visi valesi keke Iesu vi isei , ka sakras veni kei tamureis , ka vangi meatin keil koa amul amusili avi houlu ramat .
42019004	Sakini kei muloh mulamu en vangi meatin keil enek , ka veoun vati sikamo tai keke vales Iesu navong housil sise hemai heli out koa mul ien .
42019005	Ka navong Iesu mai mal en out koa Sakias mul ien , kei lele vina nesa ka viteni mini vit , “ Sakias , kikalah kimita netan , veni kosa , inau nito en teim som . ”
42019006	Sakini , Sakias kalah mita netan . Kei si kei ka mulamun Iesu luva en teim sen .
42019007	Meatin vasi keil koa alesi aselus kutut kat Iesu avit , “ Meatin enek va en teim sen meatin tisa tai . ”
42019008	Navong Iesu ka meatin sav keil amul semau en teim sen , Sakias mea mulomal ka viteni min Iesu vit , “ ! Asuv , kitaengon nau ! Nititi vasi tounah vasi keil onak ihe vangite helu , ka vangite tai , nisani min koakeil tounah one tovuol . Ka munak navenan mane ran etai meatin en umen onak , nisa kesi mini hetal min hatte hetel eris . ”
42019009	Navong viteni mukok , Iesu viteni mini vit , “ Kosa , korie lati keke Ahi mutut moulien onom ka onen koakeil aro en teim som . Anatin , keik emun kovi natin Ebraham tai veni koling demkatien onom en Ahi suval koa kei mumoni .
42019010	Natin Meatin mai en out netan valekat meatin keil koa avupuol , ka voutut moulien one . ”
42019011	Navong Iesu mul veah en out Seriko , meatin keil amul amundem usil asa koa hekistal navong hetokol taon ten out Serusalem . Veni houlu en meatin keil amul amundemi keke navong Iesu hetokol Serusalem , kei hemai hehi asuv houlu tai ka hiasuvien onen Ahi hemai hekistal . Sakini , Iesu viten tatavolien koanek min keil
42019012	vit , “ En avong tai , hetamen tai mul sak mesen kei valokovein kantri kati onen keke vaha vales mari asuv houlu koa lekat kantri vasi keil . Kei va keke mari asuv houlu enek hesan keihoen mini keke heha ris en vulin keke hemai hehi asuv houlu valekat meatin keil ten kantri kati onen .
42019013	Ka mulamu , kei vis slev halualim (10) onen avamai keke vatiti vas mane onen min keil . Ka san mane handred taosen tai (100,000) min tetai en keil . Evus , viteni min keil vit , ' Mihekur mane koanik ka miheha mihoum hetal mini hetokol avong koa nimai ris eni . '
42019014	“ Hetamen enek va , ka meatin keil en out onen koa avi vativieh ral mini , tine tisa kati . Sakini keil asila meatin keil one avaha avahiteni min kei koa vi houlu ten kantri avit , ' Komai emai rovatei meatin ekek vamai vahi asuv houlu onomai . '
42019015	Ka avaseini keke ie rovattei , mari asuv houlu koa lekat kantri vasi mumoni vi asuv houlu one . Evus , kei va ris en kantri kati onen . “ Navong hetamen va ris suval asuv houlu , vise slev keil onen umai keke valong kilea amumon sa ral min mane koa kei riti vasi min keil .
42019016	Koa mulamu mai veni ka viteni mini vit , ' Asuv , inau namum ral min mane onom , ka navotin mane vi milian tai (1,000,000) eris nesa en asa koa kosani minau . '
42019017	“ Hetamen enek viteni mini vit , ‘ ! Tahos vareis ! Keik kovi more slev tai . Ka veni keik kolosil kat revi tounah koa havivis , nilinguk kilosil kat taon halualim (10) onak . '
42019018	“ Tamun mai ka viteni mini vit , ‘ Asuv , namum ral min mane onom , ka navotin mane vi handred taosen elim (500,000) eris nesa en asa koa kosani minau . ’
42019019	“ Ka hetamen enek viteni mini vit , ' Hesakini , keik kilosil kat taon elim (5) onak . ’
42019020	“ Ka slev tamun mai veni ka viteni vit , ‘ Asuv , mane onom keiek . Nakav koe revi en kaliko tai ka naling seh eni .
42019021	Namumoni mukonek veni nakilea kovi meatin takeih tai ka nametaunuk . Keik kokur tounah keil koa kormumtei veni , ka kokur anien koa meatin sav keil amum veni en ah keil osom . ’
42019022	“ Evus hetamen enek vit , ‘ ! Keik kovi slev tatisa tai ! ! Inau nisakin selusien keil onom hemai heatuk eris ! Kokilea keke inau navi meatin takeih tai , namul nakur tounah keil koa narmumtei veni , ka nakur anien koa meatin sav keil amum veni en ah keil osak .
42019023	? Hesakini , vensa suk korlingtei mane onak en bang ? Sise enek maes , ka navong numai ris , nakilea makur ris mane onak vatal min titan teni . ’
42019024	“ Evus , hetamen enek viteni min koakeil amulomal vesesal veni vit , ' Alkulat mane enek rani , ka mihesani min slev onak koa kur mane milian tai (1,000,000) . '
42019025	“ Ka keil aviteni mini avit , ‘ ! Ka asuv houlu , kei kur mane milian tai (1,000,000) tuai ! ’
42019026	“ Ka hetamen enek vit kesi min keil vit , ‘ Koanik vi anatin , koakeil amul amum ral min asa koa nalingi en he , keil ikuri hehi houlu tamun . Ka koakeil armumtei vatal min asa koa nalingi en he tuai , avaseini vi havivi mok , nikulati ran keil . '
42019027	“ Evus , hetamen enek viteni min meatin keil onen vit , ‘ Ka kosa , allamun vativieh keil onak koa ie rovatei nau mamai mahi asuv houlu one avamai venau , ka mihou vini keil vasi imatmat en metok . ’ ”
42019028	Navong Iesu selus min meatin keil evus , kei lokovein meteimal ten out Seriko , ka kur ris sise onen vaha ven taon ten out Serusalem ral min meatin keil onen .
42019029	Navong umai vesesal en out meteimal keilu ten out Betfas ka Betani , vesesal en Hou Nei Olip , Iesu vis elu en meatin keil onen keke luvaha luvalamu en keil .
42019030	Kei viteni min keilu vit , “ Milheha en meteimal kei va . Ka navong milheha neim eni , milhehotin sili dongki tai koa apar kati mules , koa meatin tovuol veah vatondan eni . Milheluvati ka milhelamuni hemai ekok .
42019031	Munak meatin tai vis kamil keke vensa milmul milluvati , milhehiteni mini keke Asuv ien vati . ”
42019032	Sakini , koakeilu Iesu sila keilu luva ka lules tounah vasi suval etin koa kei viteni min keilu .
42019033	Ka navong lumul luluvati , meatin keil koa ose umai ka avis keilu avit , “ ? Kamil milmul miluvat sili dongki osomai vensa ? ”
42019034	Ka luvit kesi mini luvit , “ Asuv ien vati . ” Navong alonge mukok , meatin keil enek amaeni min keilu .
42019035	Evus , keilu lumulamun sili dongki enek va ven Iesu . Luling kot omealu en eisilin dongki , ka lukataun Iesu vatondan eni .
42019036	Ka navong kei mul muloh eni ka musil sise vaha , meatin keil avue revi kot keil ome en sise vatie lat houhouen one mini .
42019037	Ka navong Iesu mai vesesal en out Serusalem , mal en sise vaha en Hou Nei Olip , meatin keil onen ka koakeil emun amul amusili amasmas Ahi . Keil amakul en sien min Ahi ven merikel keil koa alesi mumoni . Keil avit ,
42019038	“ ! Tokolkatien hel en asuv houlu koa mul mai en isen Ahi Asuv ! Kei heling tomat hetal min meatin keil ka Ahi , ka keil ihati lat isen hehina nesa . ” (Sam 118:26)
42019039	Ka navong tei en Farasi keil koa amul en vangi meatin keil enek along selusien one , aselus keih min Iesu avit , “ ! Tiser , kimeng kat meatin keil onom avato raeng ! ”
42019040	Ka Iesu vit kesi min keil vit , “ Naviteni min kami , munak keil ito raeng , ahat keil ekek esuk imakul ihitehiteni . ”
42019041	Navong Iesu mai vesesal en taon ten out Serusalem , kei lele lesi , ka mis
42019042	vit , “ O me-Serusalem keil , munak milei kilea sise ten tomat , mikilea mivakuri . Ka kosa , milei rasi .
42019043	Anatin eli , avong tai mul mai koa vativeah keil onami imai ivae kat kami . Keil ika rahit vieh keil ten taon onami ka misakras mivalohosae ran he .
42019044	Keil u vini kami hetal min titami keil emun . Ihu lin tounah vasi keil onami , ka ahat keil vasi en vieh ka eim keil onami irkapil vituaitei mun . Tounah keil enek hekistal en kami veni mirlei kileatei avong koa Ahi mai ven kami keke voutut moulien onami . ”
42019045	Navong Iesu rokol Serusalem , va mau en Eim Votut onen Ahi . Ka navong va neim en teahu teni , lesi keke meatin houlu amul asalem en sipsip ka aman keil houlu ten sanien votut eni . Sakini , Iesu tin katiat ka likat rasilin keil rani
42019046	vit , “ Amutis kati en Tus Votut vit , ' Eim Votut onak hehi eim tahisien . ' (Aes 56:7) Ka kami mivilesi mai vi ' eim tatosuaien ' onen tarhena keil . ” (Ser 7:11) Evus , Iesu lokovein out enek .
42019047	Katau suk , en avong vasi en wik koanek , Iesu va ris en teahu ten Eim Votut onen Ahi ka visein meatin keil eni . Ka asuv keil onen pris keil , tiser keil ten Mengkatien keil onen Mosis , ka avat sav keil onen me-Isrel keil arun lekat sise keke akilea avou vini Iesu vamat vaka ien ven tounah keil koa Iesu mumoni ka mukave rolei kileatei hetetamenien one .
42019048	Ka asakras veni , lisenges , vangi meatin keil amuting rahiti veni evati mok avalong revi selusien keil onen .
42020001	En avong tai , navong Iesu mul visein meatin keil usil more longlongien onen Ahi en teahu ten Eim Votut , asuv keil onen pris keil , tiser keil ten Mengkatien keil onen Mosis , ka elda keil onen Siu keil emun umai veni .
42020002	Ka avisi avit , “ ? Hiteni min komai , isei maenuk kovalikat rasil meatin keil ran teahu ten Eim Votut enek ? ? Ka isei maenuk komul komumon umen keil ekek ? ”
42020003	Ka Iesu vit kesi min keil vit , “ Helamu , nihis kami en tounah tai . Ka munak mihit kesi minau , inau suk nihit kes asa koa mivis inau eni . ? Mihehiteni minau ,
42020004	isei maen Sion vahi baptaes en meatin keil , Ahi vuo meatin enges ? ”
42020005	Ka keil asel min keil eris avit , “ ? Rehehiten sa varei ? Munak rehehit , ‘ Ahi maeni , ' kei hehiteni min ir hehit , ‘ ? Ka vensa mirkultei anatin en hihiseien onen Sion ? ’
42020006	Ka munak rehehiteni rehehit , ' Meatin enges maeni , ' vangi meatin keil ekek iov ir , veni keil akul anatin keke Sion vi provet tai onen Ahi . ' ”
42020007	Sakini , keil avit kesi min Iesu avit , “ Komai mereingeingen isei maen Sion voumon umen onen . ”
42020008	Sakini , Iesu viteni min keil vit , “ Hemukonek , inau mun nirvitentei isei maen nau moumon umen keil ekek . ”
42020009	Navong hetetamen keil onen Siu keil amul veah alonge , Iesu viten tatavolien koanik min meatin vasi keil vit , “ En avong tai , horetan tai luh neiai tai ten grep en atan osen . Navong luhi evus , kei lingi en hen meatin sav keil keke avalosil kati en rendemien koa keil isa ris tei en heiai keil enek mini . Evus , kei va en out tai koa soutin , ka ro ekonek sua vahis .
42020010	Navong horetan enek kilea keke avong mal avalah hei grep koa men , kei sila tai en slev keil onen va keke vahis koakeil talosilkatien keke isan tei en heiai keil koa vi onen kati mini . Ka navong slev onen va ven keil , amu puruni . Evus , alikati va , ka arsan etai tounah mini .
42020011	Sakini , horetan enek sila slev tai teisav onen va ven keil . Ka navong koakeil talosilkatien alesi , amuas kei mun ka akareni mulin koa mulamu . Ka kei mun alikati va , ka arsan etai tounah mini .
42020012	Evus , horetan enek sila slev onen koa etel eni va ven keil , ka amuasi va vio . . . vesesal vamat ka alisi va hae ran neiai enek .
42020013	“ Sakini horetan ten nei grep enek rendemi vit , ' ? Numon sa varei ? ! Ah , nakilea ! Nisila natkuli kati heha . Vahesa keil ihouhou suk mini . '
42020014	Ka navong koakeil talosilkatien enek ales natnali mul mai , keil aselus min keil eris avit , “ ? Milesi ? Koanek vi natnali kati koa neiai enek heha en hen . ! Rehou vini hemat ! ! Hemukonek , nei grep ekek hehi oser esuk ! '
42020015	Sakini , keil avuli kati ka alisi va ran nei grep enek . Evus , amu vini mat . ” Navong Iesu viten tatavolien enek evus , les meatin keil ka vis keil vit , “ ? Mukave ? ? Horetan ten nei grep enek houmon sa min meatin talosilkatien keil ?
42020016	Kei houmoni hemukok : hemai hou vini keil vasi imat . Hevus , hemaen nei grep osen min meatin sav keil ilosil kat revi . ” Ka navong meatin keil alonge mukok , keil aviteni mini avit , “ ! Ei , Ahi sakras vamaen koanek vakur out ! ”
42020017	Ka Iesu lele mal en keil ka vis keil vit , “ Munak hermukteinek , vensa varei Tus Votut viteni vit , ' Pos koa meatin keil toumien alei seseini , kei varei mai vi more vatiseng kati ten eim mulin pos sav keil . ' (Sam 118:22-23)
42020018	' Koakeil amusavoe eni imot ka asi keil one hemavulvul ! Ka munak vatiseng koanek hemot hemal en meatin tai , meatin enek hemat varei . ' ” (Aes 8:14-15)
42020019	Navong asuv keil onen pris keil ral min tiser keil ten Mengkatien keil onen Mosis alonge mukok , along kilea keke , en tatavolien koa Iesu viteni , avi koakeil alosil kat nei grep , ka Iesu mul selus vakat keil . Sakini , ie vati avahuli kati , ka ametaun meatin keil koa amul rahiti lisenges .
42020020	Veni , asuv keil onen pris keil ral min tiser keil ten Mengkatien keil onen Mosis ametaun meatin keil , alekat sise keke avakaluvat Iesu en selusien onen . Sakini , asila tei en meatin keil taliluvosien keke uva avales Iesu . Koakeil enek uva keke avaluvos visi avi more meatin keil . Veni amundemi keke munak akilea avasakin Iesu vasavoi en selusien onen , akilea avalingi en hen kavmen ten out Rom .
42020021	Sakini , meatin keil taliluvosien enek umai ven Iesu ka aviteni mini avit , “ Tiser , mekilea keke asa keik koviteni ka asa kovisein meatin keil eni mal imok . Mekilea mun keke koles meatin vasi keil vatte tas , koakeil avi hetetamen ral min meatin kuren keil emun . Ka kovisein meatin vasi keil usil sise ten anatinien koa Ahi ien vat meatin keil avousili .
42020022	? Sakini , komai iemai vati mevailea koanek ? ? En usite ten takis keil koa memul mevuli va min Sisa ten out Rom , mengkatien keil onen Ahi mul maen komai mevahuli , vuo romaentei ? ”
42020023	Ka Iesu lei kilea liluvosien one . Sakini , viteni min keil vit ,
42020024	“ Alsan etai mane koa avul takis eni minau . Alles visi . ? Veinan sei ka isen sei mul ien ? ” Ka keil avit , “ Onen Sisa . ”
42020025	Sakini Iesu viteni min keil vit , “ Hemukonek , mihesan asa koa onen Sisa heha ris mini . ! Ka asa koa onen Ahi , mihesan risi heha min Ahi ! ”
42020026	Ka Farasi keil amuti manin varei en meteisauen ten selusien keil onen , sakini aro raeng enges . Ka alesi keke asakras avakaluvat Iesu en selusien keil onen en meten meatin keil .
42020027	Evus , tei en vangi Siu keil koa avise keil en ' Satusi ' umai ven Iesu keke avakaluvati en selusien . Keil amundemi keke meatin sakras vamoul eris ran matien . Sakini aviteni min Iesu avit ,
42020028	“ Tiser , Mosis mutis mengkatien koanik orer : ' Munak meatin tai mat ka lokovein ahin onen ka titaealu tovuol , tamun en tunali keil hetalihe hetal min vatina onen . Hesakini , kei hesan titiali tai mini keke hekur isen tunali koa mat tuai . ' (Dut 25:5)
42020029	Ka en avong tai , timue oulu (7) amul en vatiamal tai . Koa moeite en keil kur ahin tai . Luro vituai sua vahis , ka lurkurtei titiali keil . Evus , moeite enek mat .
42020030	Sakini , tunali koa katau eni retalihe ral min vatina onen . Ka kei mun mat , ka titiali onealu tovuol .
42020031	Sakini suk , tunali koa etel en keil retalihe ral mini . Ka kei mun mat , ka titiali onealu tovuol . Sakien koanek kur out en timue oulu (7) vasi keil . Keil vasi umat ka titae tovuol .
42020032	Ka katau suk , ahin enek emun mat .
42020033	? Sakini , en avong koa Ahi houmon meatin keil imoul eris ran matien , ahin enek hehi ahin onen sei , veni timue oulu (7) vasi enek aretalihe ral mini ? ”
42020034	Ka Iesu vit kesi min keil vit , “ En out netan ekek , meahos keil ka ahin keil akilea avatetalihe .
42020035	Ka en avong keil koa hemai , koakeil Ahi vit amal en meten keke avato vatal mini en out nesa navong amoul eris ran matien , keil irtetalihetei mun .
42020036	Keil imai isuval angelo keil koa asakras avamat . Ka navong meatin keil imoul eris ran matien , hetie lati keke avi titan Ahi .
42020037	Ka Mosis emun vit kilea keke koakeil umat , keil amul amoul eris ran matien . En tunien usil holeai koa ahang mul ien ka rokan lintei , Mosis mutisi keke Ahi Asuv viteni vit , ' Inau navi Ahi onen Ebraham , Ahi onen Aesak , ka Ahi onen Siekob . ' (Eks 3:6)
42020038	? Milonge ? Avaseini telmat tuai , telmul telmoul eris en meten Ahi en out nesa . Ahi mul moul , ka kei vi Ahi onen koakeil amoul , rovitei Ahi onen koakeil umat . Veni , en meten , meatin vasi keil onen amul amoul . ”
42020039	Navong tei en tiser keil ten Mengkatien keil onen Mosis along hitkileaen onen Iesu aviteni mini avit , “ Tiser , selusien koa kosani min keil mal varei . ”
42020040	Sakini , katau en koanek , hetetamen keil onen Siu keil ametau avahisi en etai mun tounah .
42020041	Evus , Iesu vis hetetamen keil onen Siu keil vit , “ ? Mukave ? ? Mesaea hekistal heka en vatiamal onen asuv houlu Deved hemukave ?
42020042	Veni Deved varei viteni en sam tai onen vit , ‘ Asuv Ahi viteni min asuv onak vit , “ Kitondan en usite matu onak ,
42020043	hetokol avong koa niling vativieh keil onom en hem . ” ' (Sam 20:41-42)
42020044	? Milonge ? Mesaea mul tuai mulamu en avong onen Deved , ka Deved lei kilea keke Mesaea vi houlu eni veni vise en ‘ Asuv ’ . Sakini , Mesaea hemea veah ran vatiamal onen hemukave ? ”
42020045	Navong meatin keil amul semau along selusien onen , Iesu sel kat meatin keil onen vit ,
42020046	“ Mihelei kat revi kami ven sakien keil onen tiser keil ten Mengkatien keil onen Mosis . Veni keil evati avasin en more eisin keil tetaveah vasuval hetetamen keil . Keil amusin en keil mukok ka amul amual en out tahulhulien keke mesav keil akilea avales keil ka avahise keil vatal min houhouen . Ka navong uva en eim keil tahihiseien ka mari ale keil , keil alekat out keil tetahos avatondan ien vatie lat hetetamenien one .
42020047	Amul amumon hisien keil koa tetaveah keke meatin keil il indemi keke amal revi . Ka keil avi metenan , ka akur tounah houlu ran vatina keil . ! Hesakini , mahien koa hemai min keil hemariso mok helin mahien koa hemai en meatin teisav keil ! ”
42021001	Navong Iesu rondan veah visein meatin keil en teahu ten Eim Votut onen Ahi , kei seipat ka les meatin keil koa tounah one houlu amul asan sanien keil one vakataun umen ten Eim Votut .
42021002	Kei lele mun ka les vatina tai mai koa tounah onen tovuol . Kei ling selen elu nges vahi sanien onen .
42021003	Sakini Iesu vit , “ Naviteni min kami , vatina enek koa vi livere , sanien koa kei lingi mulin sanien vasi keil koa mesav keil asani .
42021004	Veni meatin sav keil asan sanien one ran asa koa vi teisao one , ka koa marite akuri vi one enges . Ka vatina ekek koa vi livere , kei san tounah vasi koa kei kuri vamoul vatal mini . ”
42021005	Tei en meatin keil onen Iesu amul alele rahit en Eim Votut onen Ahi ka tounah koa mul en vieh teni . Alesi keke amumoni tahos imok ral min ahat keil koa vihil ka ral min more sanien sav keil . Navong amul aselus usili , Iesu viteni min keil vit ,
42021006	“ Avong tai mul mai koa u lin vasi tounah keil ekek koa kami mimul milesi . Anatin , ahat hetovuol emun helomal hel . ”
42021007	Sakini , meatin keil onen Iesu avisi avit , “ ? Tiser , tounah keil enek hekistal en avong sa ? ? Ka asa hekur out hetie lati keke kei mul mai vesesal ? ”
42021008	Iesu viteni min keil vit , “ Mihelekat revi kami , veni meatin keil houlu imai keke avaluvos vis kami . Keil iselus en isok ihit , ‘ ! Inau navi Mesaea koa Ahi vat kati ! ’ Ka ihiteni mun ihit , ‘ ! Avong Ekor mul mai vesesal ke ! ’ Ka minakul anatin entei keil ka minousiltei keil .
42021009	Navong kami milonglong keke vaeen mul kur out en kantri tai , vuo vangi meatin keil amul uvae kat keil eris , minametautei . Sakien keil ekek ikur out helamu , ka rovitei veah Avong Ekor keil . ”
42021010	Kei viteni mun vit , “ Kantri tai hevae kat kantri sav tamun , ka asuv houlu tai hevae kat tateisav .
42021011	Alu keil takeih helu , ka ean tatisa houlu mun hemai hekistal . En out houlu en out netan , amai heat mari vangi meatin keil ka mesaien keil takeih hemai hou vinvini keil . Ka en teilang nesa , tounah keil houlu imea ikistal koa hesakin meatin keil imetau vis imetau imok .
42021012	“ Ka helamu , navong tounah keil ekek hermaitei veah , meatin keil imai ihuli kat kami ka umoni hetisa min kami . Keil iling kami en hen hetetamen keil ten eim keil tahihiseien ka ison kami miheha en eim takeih . Ilamun kami mihelomal en meten asuv houlu keil ka avat keil ten kavmen veni mivi meatin keil onak ka mimul mimum en isok .
42021013	Ka koanek hehi ahho onami keke mihehitehiten more longlongien min keil .
42021014	Ven koanik , tahos miheling rendemien onami keke mihermundemko ramattei usil selusien sa koa mihesak meseni keke mivahiteni min keil en usite onami .
42021015	Veni inau nisan selusien ten meteisauen min kami koa vativieh keil onami asakras avahiten etai mun tounah vaha kat kami vuo avasa kes selusien onami .
42021016	Tata onami keil ka mama onami keil , tuami keil ka onom kati keil emun , keil imae lat kami miheha en hen vativieh keil onami . Ka tei en kami , u vinvini keil imat .
42021017	Meatin vasi keil tine heat kami veni mimum en isok .
42021018	Ka keil asakras avapurun moulien onami ten lisenges .
42021019	Anatin , munak mihelomal hekeih en demkatien onami , mihekur moulien koa sakras vavus .
42021020	Navong milesi keke meatin keil tavaeen aka rahit taon ten out Serusalem , miheilea keke hervitei tuetin u rasilin vasi .
42021021	En avong enek , koakeil amul ien ikalah ilokoveini , ka koakeil amul en out keil vesesal eni , anasak vistei anamai ris neim eni . Ka koakeil amul en provins ten out Sudea ilohosai iha en vatihou keil .
42021022	Avong keil enek hehi ' Avong keil ten Mahien ' koa Ahi houmoni hekistal en koakeil ten out Serusalem suval koa kei vit luvati en Tus Votut onen .
42021023	En avong keil enek , hetisa min ahin keil koa ameas ka koakeil amul arounat en tivava keil . Veni avong keil takeih hemai hekistal en meatin keil ekek ka ilonge hetisa hemarite mok ven mahien ten vurohien onen Ahi heha min keil .
42021024	En avong ten vaeen , isal vini tei en keil imat hetal min naef keil , ka teimun en keil ipar kat keil ka ilamun keil iha en hen asuv keil ten kantri sav . Ka Ahi hemaen taon ten out Serusalem min koakeil arvitei Siu keke ito eni ka ipuruni hetokol avong koa Ahi hehiteni keke avong one vinvin .
42021025	“ Tounah keil hehi houlu hekur out en meteiai , en avati , ka en hitu keil emun . Sakini , en out netan , hesakin mari tahe keil imea ka imavul kat out ut en kantri keil houlu . Navong meatin keil ilesi , ilanglango en demkoen ka iat lohe en metauen .
42021026	Navong meatin vasi keil iles tounah keil ekek mul mai en out netan ka iles tounah vasi keil ten teilang mul viles , houlu en keil , mete hemalikelik ven metauen .
42021027	Ka navong keil iseipat hehina nesa , iles ' Natin Meatin hel hemita en mahmah keil ten out nesa ' (Dan 7:13) hetal min keihoen ka mari muohien onen .
42021028	Navong tounah keil ekek hekur out , mihelomal hekeih ka mihehati lat vatumi hehina nesa veni Ahi vesesal vamai keke voutut moulien onen meatin keil onen . ”
42021029	Evus , Iesu viten tatavolien koanik min keil vit , “ Mihendem vis vati fik keil hetal min vatiai sav keil emun .
42021030	Navong aling oute keil one , mikilea keke avong ten romrom vesesal ke .
42021031	Ka en vati sise ekek emun , navong miles mahien keil ten Avong Ekor mul kistal , miheilea keke avong Ahi hemai houmon hiasuvien onen hel en out netan vesesal ke .
42021032	“ Naviteni anatin min kami , meatin keil etin koa amoul kosa iles mahien keil ekek hekistal en taon ten out Serusalem .
42021033	Out nesa ka out netan luhevus , ka selusien keil onak sakras vavuol en avong etai . ”
42021034	Iesu sel kat meatin keil onen vit , “ ! Mihesak mesen kami ! Minamaentei rendemien onami nal ramattei en usite ten asa koa mihean vini kami eni vuo mihemun vini kami eni , vuo en tounah sav keil ten out netan . Veni , munak hemukonek , en avong koa Natin Meatin hemai ris eni , miheti manin eni hesuval meatin tai muti manin navong lesi mul murur en eitapolis tai .
42021035	Veni avong enek hekistal en meatin vasi keil en out netan .
42021036	Sakini , mihesak mesen kami lisenges . Ka mihehis keke mihekur keihoen hevinvin keke mikilea mivalomal vakeih vatokol keite ten mahien keil ekek , keke mihermemoutei navong mihelomal en meten Natin Meatin . ”
42021037	Ka en avong vasi , Iesu mul visein meatin keil en teahu ten Eim Votut . Ka navong vongien mai , kei va matil en Hou Nei Olip ral min meatin keil onen .
42021038	Ka en visokon semau en avong vasi , meatin keil uva en teahu ten Eim Votut keke avalong hihiseien keil onen .
42022001	Avong mai vesesal keke Siu keil avahouhou ven ‘ Avong Keil koa Akan Veret koa Is Tovuol ien . ' Ka en avong tai teni , amumon ale koa avise en ‘ Anien ten Mul Laui . '
42022002	Asuv keil onen pris keil ka tiser keil ten Mengkatien keil onen Mosis amul alekat sise keke avou suain Iesu vamat vaka ien . Ka veni meatin keil houlu amul vesesal ven Iesu en avong vasi , keil ametaun asa koa meatin keil anoumoni .
42022003	Navong avat keil enek amul arun usili , Temat mai san rendemien tatisa min Sudas Eskariot , koa vi tai en meatin teindan elu (12) onen Iesu .
42022004	Sakini Sudas va les asuv keil onen pris keil ka avat keil onen avkeih keil ten Eim Votut usil sise koa kei kilea valing Iesu vaha en he .
42022005	Keil asi keil ven kataunien onen ka avat kati keke ihuli veni .
42022006	Sakini , Sudas maeni vakataun keil . Ka navong va ris , kei lekat vis more sise tai keke valing Iesu vaha en he en avong tai koa meatin keil irvitei houlu ien .
42022007	En ‘ Avong Keil koa Akan Veret koa Is Tovuol ien , ' avong mai mal keke meatin keil amul amuas sili sipsip keil ven ‘ Anien ten Mul Laui ’ .
42022008	Sakini , Iesu sila Pita keilu Sion ral min selusien enek vit , “ Milheha mihesak mesen Anien ten Mul Laui keke ir rehean vituai eni . ”
42022009	Sakini , luvisi luvit , “ ? Keik emvat komal melvaha melvasak meseni en out kave ? ”
42022010	Kei vit kesi min keilu vit , “ Navong kamil melheha en out Serusalem , milhehisu en meatin tai koa mul vus veioai tai . Milhousili milheha neim en teim koa kei va ien .
42022011	Hevus , milhehis meatin ten eim enek milhelhit , ' Tiser mul visuk vit , “ ? Inau nimai nian Anien ten Mul Laui hetal min meatin keil onak en out kave ? ” '
42022012	Ka kei hekur kamil milhehina nesa en eim onen ka hetie min kamil out tato ien tai koa amumoteini tuai mul leisin kamil . En out enek varei , kamil milhesak mesen tounah vasi ien . ”
42022013	Sakini , Pita keilu Sion luva , ka lules tounah vasi suval etin asa koa Iesu viteni min keilu . Ka keilu lusak mesen Anien ten Mul Laui enek ekonek .
42022014	En avong mal taanian ien , Iesu mai vituai ral min meatin keil onen ka arondan rahit avet tai taanianien .
42022015	Navong arondan evus , Iesu viteni min keil vit , “ Iek vati li houlu mok maan Anien ten Mul Laui ekek vatal min kami . Hevus , niha suk nikur mahien keil onak .
42022016	Naviteni min kami , nirkantei mun anien ekek heha vio . . . aneite ten Anien ten Mul Laui enek hemai hehi anatin en avong koa hiasuvien onen Ahi hemai hekistal ien . ”
42022017	Evus , Iesu kur veiuaen , ka masmas Ahi veni vit , “ Mihekuri , ka kami vasi mihemuni .
42022018	Naviteni min kami , kosa heha , nirmuntei mun uaen koanek hetokol avong koa Ahi hesakin hiasuvien onen hemai hekistal . ”
42022019	Evus , Iesu kur veret ka san masmasien min Ahi veni . Evus , vul vahasi ka riti min meatin keil onen vit , “ Koanik vi avek koa nasani min kami . Mihoumoni hemukonek keke mihendem usil nau . ”
42022020	En vati sakien enek , navong akanian evus , Iesu kur veiuaen ka sani min keil vit , “ Uaen koanik vi rak koa mue ven kami vasakin hatkatien takeih hau onen Ahi vamai vahi anatin .
42022021	“ ! Ka mihetaengon nau ! Kei koa hemae lat nau niha en hen vativieh keil onak mul ekok . Anatin , kei mul kanian ral minau en avet koanik .
42022022	O anatin eli keke Natin Meatin heha hemat hesuval etin koa Ahi ling kati tuai . ! Ka hetisa vis hetisa mok min kei koa hehi sise teni ! ”
42022023	Navong alonge mukok , meatin keil onen amul avihis keil eris usil isei en keil kilea voumon tounah enek .
42022024	Navong meatin keil onen Iesu amul veah en out amul akanian eni , keil amul amusel en keil eris usil isei en keil vi hetetamen imok mulin teisav en keil .
42022025	Sakini , Iesu viteni min keil vit , “ En kantri sav keil , asuv houlu keil onen meatin keil koa areingeingen Ahi ie vati avoumoni vakeih en koakeil alosil kat keil vatie lat keihoen one . Ka evus , akeih kat meatin keil one avalong kat re ka avatie lat houhouen min keil .
42022026	Ka en usite onami , hermukteinek . ! Vuo ! Kei koa vi houlu en kami , hemai hekur rendemien tai koa heha netan hesuval vi meatin koa vi heisav enges . Ka kei koa vi avat onami , hekataun teisav en kami hesuval vi slev onami enges .
42022027	? Veni isei vi hetetamen imok , kei koa mul kanian en avet , vuo kei koa mul san anien mini ? Meatin vasi keil amundemi avit kei koa kanian vi hetetamen imok . Ka inau , naro ral min kami suval slev tai koa mul san anien min kami .
42022028	“ Kami miro ral minau en sakvisien keil vasi koa nakuri tuai .
42022029	Ka , suval koa Tata san hiasuvien minau keke mamai mahi asuv houlu tai , inau mun namul nasan hiasuvien min kami keke mihehi asuv houlu keil .
42022030	Ka navong nitondan en vulin ten keihoen onak hesuval asuv houlu , kami miheanian ka mihemun uaen hetal minau . Ka kami mun , mihetondan en vulumi ten keihoen ka mihelosil kat me-Isrel vasi keil koa amul en mari vatiamal teindan elu (12) one , ka mihelei rahit usite keil one . ”
42022031	Evus , Iesu viteni min Saemon Pita vit , “ ! Saemon , Saemon kiteongonau ! Temat vis Ahi keke vasak vis kami vasi , ka Ahi maeni tuai keke vailea anatinien ten demkatien onami .
42022032	Ka inau navis venuk Saemon keke demkatien onom hervustei . Ka navong kihiles moulien onom ka demkatien onom hemai ris hekeih enau , kiha kikataun demkatien onen tumali keil hemai hekeih tamun . ”
42022033	Ka Pita mea ka viteni mini vit , “ ! Asuv , inau nasak mese keke maha en eim takeih vatal minuk ka mamat vatal minuk ! ”
42022034	Ka Iesu vit kesi mini vit , “ Naviteni minuk Pita , navong ato herkokorattei mau en visokon semau ekek , keik kuun hatte hetal (3) keke koreingeingenau . ”
42022035	Evus , Iesu viteni min meatin keil onen vit , “ Navong nasila lat kami miva mivoum , minakurtei mane , ateli vuo sandel . ? Ka mukave , mitetamure en etai tounah ? ” Ka avit kesi mini avit , “ Vuo , tounah tovuol koa metetamure eni . ”
42022036	Ka Iesu viteni min keil vit , “ Ka kosa , tai koa mane vuo ateli onen mul , hekur kati hetal mini . Ka munak naef tavaeen onen tovuol , kei hesalem en eisin omon ka hehul tai .
42022037	Naviteni min kami , selusien koanek en Tus Votut hemai hehi anatin en moulien onak koa vit , ‘ Mesaea hehi tai en vangi meatin keil tavaeen . ’ (Aes 53:12) Sakini , keitinek , mihekur naef keil keke asa koa amutisi usil inau hemai hehi anatin . ”
42022038	Navong meatin keil onen along selkatien onen aviteni mini avit , “ ! Asuv , les visi ! Naef elu tavaeen keiek . ” Ka Iesu vit kesi min keil vit , “ Koanek vinvin etin . ”
42022039	Navong akanian evus , Iesu lokovein out Serusalem ka va en Hou Nei Olip suval koa , lises , kei mumoni , ka meatin keil onen amusili .
42022040	Navong arokol out enek , Iesu viteni min keil vit , “ Kami mihehis keke Ahi hekataun kami minamottei en tisaen navong sakvisien keil hemai . ”
42022041	Evus , Iesu mea ka mual neli ran keil . En out enek , kei retingeiril netan ka vis vit ,
42022042	“ Tata , munak kimaeni , kikulat mahien koa mul mai venau heha keke nasuttei li nau . Ka konoumontei asa koa inau iek vati , kumon asas koa keik iem vati . ”
42022043	Ka angelo tai ten out nesa kistal mini ka sakin aven ka rendemien onen mai keih tamun .
42022044	Kei mundem houlu usil asa koa hemai , ka peahi keih vis keih imok avong tamun . Ka navong mul vis , avetin onen mue houlu ka mutitil vita netan suval ara .
42022045	Navong Iesu vis evus , kei mea , va ris ven meatin keil onen . Ka votini keke keil vasi amul amatil . Amatil veni demkoen mul muas keil ka sakin ave mah .
42022046	Ka Iesu viteni min keil vit , “ ? Mimul mimatil vensa ? ! Almea ! ! Ka mihehis keke Ahi hekataun kami minamottei en tisaen navong sakvisien keil hemai ! ”
42022047	Navong Iesu mul semau selus min meatin keil onen , Sudas , koa vi tai en teindan elu (12) onen , mul mual mai ven keil ral min vangi meatin keil . Navong les Iesu , mai vesesal veni keke vamusi en vivin .
42022048	Ka Iesu visi vit , “ ? Sudas , vensa kumai kovamus nau vasuval kovi tuak tahos tai en hati avong tas koa komul kosa lat nau , Natin Meatin , maha en hen vativieh keil onak ? ”
42022049	Navong meatin keil onen Iesu ales asa koa mul kur out , avisi avit , “ ? Asuv , mekilea mevavae vatal min naef tavaeen keil ekek ? ”
42022050	Evus , tai en keil leh lat naef onen ka musah koteh ralingen matu onen slev onen asuv houlu onen pris keil .
42022051	Ka Iesu vit , “ ! Ei , vus tuai ! ” Evus , kei mutelan hen rokol ralingen slev enek ka sak revi .
42022052	Evus , Iesu viteni min asuv keil onen pris keil , avkeih keil ten Eim Votut , ka elda keil onen Siu keil koa umai keke avahuli kati vit , “ ? Vensa varei kami mimai venau ral min naef keil tavaeen ka ai tahuen keil vasuval mivahuli kat meatin tavaeen tai ?
42022053	En avong vasi namul vesesal ven kami en Eim Votut , ka mirsak vistei mivahuli kat inau en avong enek . Ka navong vi mankoli mukok mimul mimumoni , veni koanek vi avong onami , ka vi avong onen kei koa kur keihoen ten mankoli . ”
42022054	Keil avuli kat Iesu ka amulamuni uva en teim onen asuv houlu onen pris keil . Ka Pita mul lehni musil keil .
42022055	Navong arokol teim enek , amunit ahang tai mul mukan luhu en teahu teni . Ka Pita mul rondan vituai ral min keil .
42022056	Evus , ahin toumien tai lesi keke ahang ritin en veinan Pita . Sakini , lele mamah kati ka vit , “ ! Ei , meatin ekek emun vi tai en koakeil amusil Iesu ! ”
42022057	Ka Pita muun vit , “ Ahin , narkileatei meatin enek . ”
42022058	Avong havivi mai muli , ka meatin tamun lei kilea Pita ka viteni mini vit , “ ! Keik emun kovi tai en keil ! ” Ka Pita muun eris vit , “ ! Ei , narvitei tai en keil ! ”
42022059	Evus , rovitei tuetin , meatin tamun teisav lesi ka selus keih vit , “ ! Vi anatin ! Meatin ekek vi tai en meatin keil onen Iesu , veni selusien onen suval etin koakeil ten out Kaleli . ”
42022060	Ka Pita muun keih avong tamun vit , “ ! Rovitei anatin ! ! Inau narkileatei varei tounah koa komul kovit usili ! ” Hatte tas , navong kei mul semau selus , ato tai kokorat .
42022061	En avong enetinek , Asuv Iesu viles lele mal en Pita . Ka Pita mundem kati keke Asuv viteni mini vit , “ Navong ato herkokorattei mau en visokon semau ekek , keik kuun hatte hetal (3) keke koreingeingenau . ”
42022062	Sakini , Pita lokovein teahu enek , tin mah houlu ka murang .
42022063	Avkeih keil ten Eim Votut koa alei kokoe en Iesu amumon tohtohien mini ka amumuasi .
42022064	Keil apar kat meten , ka navong amuasi avisi avit , “ ? Isei muasuk ? ! Hit luvat visi ! ”
42022065	Ka keil aselus kareni en tounah keil houlu mun koa tisa .
42022066	Navong out mulan , elda keil onen Siu keil , asuv keil onen pris keil , ka tiser keil ten Mengkatien keil onen Mosis umai vituai uva en kot . Evus , amulamun Iesu mai mulomal en mete .
42022067	Keil avisi avit , “ ? Hit visi min komai , keik kovi Mesaea koa Ahi rie lati ? ” Ka Iesu vit kesi min keil vit , “ Munak nihiteni min kami , kami miherkultei anatin eni .
42022068	Ka munak inau nihis kami vensa mirkultei anatin eni , kami mihervitentei minau .
42022069	Ka naviten koanik , kosa heha , Natin Meatin hetondan en out ten keihoen en usite matu onen Ahi . ”
42022070	Navong Iesu viteni mukok , keil vasi avisi avit , “ ? Mukave ? ? Komul koviteni kovit keik kovi Natin Ahi ? ” Ka Iesu vit kesi min keil vit , “ Suval etin koa kami miviteni . ”
42022071	Sakini keil avit , “ ? ! Vensa varei rovalekat ris etai meatin keke vasan selusien tai vaha kati ! ? ! Ir vasi rolong selusien tatisa keil koa mea ran ongon kati ka heha heat kei sasen enges ! ”
42023001	Hetetamen vasi keil koa amul en kot onen Siu keil , amea ka amulamun Iesu va mulomal en meten asuv Paelet , koa mul losil kat provins ten out Sudea .
42023002	Evus , keil avit lati mini sakien tatisa keil koa avit Iesu mumoni avit , “ Komai mevotini keke meatin ekek mul ling rendemien keil tatisa min Siu keil . Kei mul ring koe keil keke anahultei takis min Sisa ka kavmen onen en out Rom . Ka kei mul viteni vit kei vi Mesaea koa Ahi rie lati vamai vahi asuv houlu tai . ”
42023003	Sakini , Paelet vis Iesu vit , “ ? Mukave ? ? Anatin keke keik kovi asuv houlu onen Siu keil ? ” Iesu vit kesi vit , “ Suval etin koa koviteni . ”
42023004	Evus , Paelet viteni min asuv keil onen pris keil ka min vangi meatin keil enek emun vit , “ Inau narvotin etai tounah vatisa vaha kat meatin ekek . ”
42023005	Ka keil asel kutut kat Iesu keih tamun mini avit , “ Hihiseien onen mul sakin meatin keil amul uvae kat keil eris . Kei mum rohtoh eni en provins ten out Kaleli , ka kosa mai mumoni en out ekok emun en provins ten out Sudea . ” Amulamun Iesu va ven Asuv Houlu Herod Antipas
42023006	Navong Asuv Paelet longe mukok , kei vis keil vit , “ ? Anatin keke meatin ekek ten out Kaleli ? ”
42023007	Sakini , navong Paelet long kilea keke Iesu vi ten out Kaleli , out koa asuv houlu Herod Antipas mul losil kati , kei sila Iesu va ven Herod koa mul en out Serusalem en avong enek .
42023008	Ka navong asuv houlu Herod les Iesu , kei si houlu mok . Veni tuetin tuai , kei long usili ka ien vati valesi en meten kati . Kei mundemi vahesa Iesu houmon etai merikel keke valesi .
42023009	Sakini , Herod vis Iesu en tounah keil houlu , ka Iesu ro raeng enges .
42023010	Asuv keil onen pris keil ka tiser keil ten Mengkatien keil onen Mosis koa amulomal vesesal ason selusien keil takeih va kat Iesu en meten Herod .
42023011	Ka Herod ka meatin tavaeen keil onen emun akareni . Keil amumon tohtohien mini ka amusin en Iesu en more kaliko tai suval koa vi asuv houlu tai . Evus , asila risi va ven Paelet .
42023012	En avong enesek , Herod ka Paelet lumai luvi timue tahos , ka mulamu en avong koanek luvi vativieh en keilu .
42023013	Paelet vise ruain asuv keil onen pris keil , hetetamen keil onen Siu keil , ka meatin sav keil emun .
42023014	Ka viteni min keil vit , “ Kami mimulamun meatin ekek mai minau ka mivit kei mul vilehiles rendemien onen Siu keil mai tisaso . Ka kosa , en metomi , inau nalei rahit usite onen , ka narvotin etai tounah vatisa koa kami mivit kei mumoni .
42023015	Asuv houlu Herod emun rovotin etai tounah vaha kati . Sakini , kei sila risi mai venir . Meatin ekek romumon etai tounah keke heha hemat veni .
42023016	Sakini , nimeng kat meatin keil onak utetahi , hevus , nimaeni heha hemaluv . ”
42023017	
42023018	Hatte tas , vangi meatin keil enek aviso vina nesa avit , “ ! U vini meatin enek ! ! Maen Barabas heha hemaluv ! ”
42023019	Barabas mul en eim takeih veni kei mu vini meatin tai mat en rea tai en out Serusalem va kat koakeil ten kavmen ten out Rom .
42023020	Paelet ien vati vamaen Iesu vaha vamaluv , sakini vit risi min vangi meatin keil enek vit , “ ! Inau nimaen Iesu heha hemaluv ! ”
42023021	Ka keil avikiti aviso keih tamun avit , “ ! Ti kati en aiveave ! ! Ti kati en aiveave ! ”
42023022	Ka hatte etel eni , Paelet sak visi vaselus min keil vit , “ ? Kei mumon sa koa tisa ? ! Narvotin etai tounah koa kei mumoni keke vamat veni ! Sakini , meatin keil onak keil iha utetahi . Hevus , nimaeni heha hemaluv . ”
42023023	Ka keil aviso keih tamun emau keke iti kat Iesu en aiveave . Amules amumoni va vio . . . Paelet maeni .
42023024	Sakini , Paelet meng kati keke Iesu hemat housil asa koa meatin keil evati .
42023025	Kei maen meatin koa keil evati , kei va maluv . Vi kei koa muvini meatin tai en rea tai va kat kavmen ten out Rom . Ka Iesu esuk , kei sa lati va en hen meatin keil onen keke avati kati en aiveave musil asa koa vangi meatin keil evati .
42023026	Navong meatin tavaeen keil onen Paelet amulamun Iesu eva , avisu en meatin tai ten out Saerin koa mul mual vaha en out Serusalem , isen Saemon . Keil avuli kati , ka aling aiveave onen Iesu en vatisin keke vahousi vousil Iesu .
42023027	Mari vangi meatin keil emun amusil Iesu uva . Ka tei en keil avi ahin keil koa amul amis ka amurang veni .
42023028	Ka Iesu viles , les keil ka viteni min keil vit , “ Ahin keil ten out Serusalem , minatangistei nau . Mihetang ven kami eris ka ven titami keil .
42023029	Veni en avong keil tatisa koa mul mai , meatin keil ihiteni ihit , ‘ Tahos imok ven ahin keil koa avi lumalum , koakeil arkurtei titiali , ka koakeil arrounattei en tivava tai . '
42023030	Ka keil ihiteni mun min vatihou keil ihit , ‘ ! Alta kat komai ! ’ ka min hou keil ihit , ‘ ! Alling suain komai ! ’
42023031	? Veni munak aling ahang ten mahien ekek min meatin tai koa suval vatiai tai koa mimeasen koa romumontei tounah tatisa , Ahi heling ahang ten mahien sa min meatin tisa keil koa asuval vatiai keil koa amuko ? ”
42023032	En avong enek , keil amulamun meatin elu mun koa lumumon tounah tisa keke avou vini keilu vatal mini .
42023033	Navong keil arokol out koa avise en ‘ Asi ten Avat , ’ keil amuti kat Iesu en aiveave . Ka meatin tatisa keilu , amuti kat keilu en aiveave elu mun . Tai en usite matu onen Iesu , ka tai en usite meil onen .
42023034	Navong Iesu mul murur en aiveave , viteni vit , “ Tata , konaleletei natisa kat meatin keil ekek veni keil areingeingen asa koa keil amul amumoni . ” Vesesal ven Iesu , meatin keil tavaeen ason dais keke avatiti vas eisin omon min keil .
42023035	Ka rovitei soutin , meatin houlu amul amulomal keke avalesi . Hetetamen keil onen Siu keil aselus karen Iesu avit , “ Miheles visi . Kei mutut moulien onen meatin sav keil . Tahos . ! Ka munak vi Mesaea anatin koa Ahi rie lati , houtut moulien onen esuk ! ”
42023036	Meatin keil tavaeen emun , amumon tohtohien mini . Keil uva veni , ka asan uaen takon mini vamuni .
42023037	Ka keil avit , “ ! Munak kovi asuv houlu onen Siu keil , kutut moulien onom enges ! ”
42023038	Evus , keil aling tisien tai nesa en aiveave onen koa vit , “ Koanik vi Asuv Houlu onen Siu keil . ”
42023039	Tai en meatin tisa keilu koa mul murur en aiveave selus tisa min Iesu vit , “ ? Keik kovi Mesaea ? ! Munak vi anatin , kutut moulien onom ka onomal emun ! ”
42023040	Ka teisav en keilu sel kati vit , “ ? Mukave ? ? Keik kormetauntei Ahi ? Mahien oratel vatte tas .
42023041	Ka ialu , mal keke lokur mahien ekek veni ialu lomum tisa . Ka meatin enek romumon etai tounah vatisa . ”
42023042	Evus , kei viteni min Iesu vit , “ Navong kumai kovi asuv houlu ka kokur keihoen , kindem kat inau li . ”
42023043	Ka , Iesu vit kesi mini vit , “ Navat kati minuk , kosa , keik kito hetal minau en out tai koa tahos vis tahos imok . ”
42023044	Mal en taviai , out viles mai vopoli ka mul mukonek rokol tri klok en mendilah ,
42023045	veni eai rokantei mun . Evus , kaliko koa mul koe out votut neim en Eim Votut onen Ahi sipasi elu .
42023046	Ka en avong enek , Iesu viso va ven Ahi vit , “ Tata , naling moulien onak en hem . ” Navong viten koanik , Iesu leh kor en eang , ka mat .
42023047	Navong avat onen meatin tavaeen keil les asa koa kur out , vati lat isen Ahi ka vit , “ Anatin eli , meatin ekek mal revi ka romumontei tounah vatisa . ”
42023048	Meatin sav keil houlu koa umai keke avalesi mukave Iesu vamat amul ekonek ka ales tounah keil koa kur out . Ka navong amul en sise keke avaha ris teim one , amul arangisi keih .
42023049	Ka koakeil akilea revi Iesu , ral min ahin keil koa amul amusili navong aka en provins ten out Kaleli , keil amulomal soutin neli , ka ales tounah vasi koa kur out .
42023050	Meatin tai mul ekonek , isen Siosep ten meteimal ten out Aramatea en provins ten out Sudea . Kei tahos ka sakien keil onen mal . Avaseini kei vi tai en kaonsel koa amumon kot onen Iesu ,
42023051	kei romaentei en lingkatien koa keil amumoni vaha kati . Kei emun mul rosin avong koa Ahi hesakin hiasuvien hemai hel en out netan .
42023052	Kei va ven Paelet ka visi vamaen teiai onen Iesu mini . Ka Paelet maeni .
42023053	Evus , Siosep va kulat teiai onen Iesu mita netan ran aiveave , kav koe en kaliko taoh tai . Evus , vousi va , ka lingi en valengeihat tai koa arei meseni tuai vi heite hau .
42023054	Vi Fraede mendilah , ka Sabat mul mai vesesal koa Siu keil asakras avoum ien .
42023055	Navong Siosep vous teiai onen Iesu , ahin keil koa amusil Iesu aka en out Kaleli alehni keil rani . Ka keil ales valengeihat enek , ka mukave Siosep ling teiai onen Iesu ien .
42023056	Evus , keil uva ris teim , ka asak mesen senta ka oel keke avasahula teiai onen Iesu eni . Ka amuseh en Sabat suval koa avu Mosis meng kati .
42024001	Visokon semau en Sande , ahin keil amual uva en valingeihat ral min senta ka tounah keil koa aling kati mul keke avasak mesen revi teiai onen Iesu eni .
42024002	Ka navong arokol valingeihat enek , avotini keke mari ahat koa mul koe voiteh teni , arei lati tuai eva .
42024003	Ka navong uva neim eni , keil arlestei teiai onen Asuv Iesu .
42024004	Sakini , amundemko ka amundem visi keke teiai onen Iesu va kave . Hatte tas , meatin elu koa eisin omealu vihil lumai lukistal min keil .
42024005	Ahin keil ametau houlu ka aretingeiril netan min keilu , veinae rokol atan . Ka meatin keilu ekek luviteni min keil luvit , “ ? Vensa varei mimul milekat kei koa moul en out onen koakeil umat ?
42024006	Kei rorotei ekok , moul eris tuai . Mihendem vis asa koa kei viteni min kami navong mul semau en out Kaleli .
42024007	Kei viteni keke imae lat Natin Meatin heha en hen meatin tisa keil . Hevus , keil iti kati en aiveave ka hemat . Ka navong avong etel heli , hemoul eris ran matien . ”
42024008	Sakini , ahin keil enek amundem kat selusien keil onen Iesu .
42024009	Evus , keil alokovein valingeihat ka uva aviten tounah vasi keil min meatin teindan tai (11) onen Iesu ral min meatin sav keil emun koa amusili .
42024010	Vi Meri ten out Makdela , Soana , ka Meri koa vi mama onen Tiemes , ral min tei en ahin sav keil emun koa uva avit mesen tounah vasi keil ekek min eiloheh keil .
42024011	Ka navong eiloheh keil along tunien onen ahin keil enek amundemi avit amul aluvos , sakini arkultei anatin en keil .
42024012	Ka Pita mea ka muloh va en valengeihat . Ka navong rapehae ka lele va neim , lesi keke kaliko koa akav koe teiai onen Iesu eni mules veah , ka teiai tovuol eni . Evus , Pita va ris teim , ka mundem houlu usil asa koa kur out .
42024013	En avong enesek , meatin elu koa mul en mari vangi meatin keil koa amusil Iesu lumul lumual luva en meteimal tai koa avise en Emeas . Meteimal enek mul soutin neli , kilomita teni vi teindan tai (11) ran out Serusalem .
42024014	Keilu lumual ka lumul luselus usil tounah vasi keil koa kur out .
42024015	Ka navong lumul veah lurun , Iesu varei mai katau en keilu ka kapil vituai ral min keilu telva .
42024016	Ka Ahi ring koe rendemien onealu keke lurlei kileatei .
42024017	Navong telmual mukok , Iesu vis keilu vit , “ ? Kamil milmul milselus usil asa en sise onamil ? ” Keilu luvati en sise , ka veinaealu mot .
42024018	Tai en keilu koa isen vi Kleopas vis Iesu vit , “ ? Mukave ? ? Keik kos kumai ketinek en out Serusalem keke korkileatei tounah vasi koa kur out en avong vahis koa muli ? ”
42024019	Iesu vis keilu vit , “ ? Tounah sa ? ” Ka keilu luvit kesi mini luvit , “ Tounah vasi keil koa kistal min Iesu ten out Nasaret . Meatin enek vi provet tai koa selus ka mum ral min keihoen , ka vi hetetamen imok en meten Ahi ka en meten meatin keil .
42024020	Ka asuv keil onen pris keil ral min hetetamen keil onen Siu keil amaeni va en hen koakeil ten kavmen . Ka keil asan matien mini en kot , amuti kati en aiveave , ka kei mat .
42024021	Ka komai memul memundesini keke kei varei hesakin me-Isrel keil imea iha imaluv ran hen koakeil amumoni keih min keil . Ka tounah tamun , kosa vi avong etel (3) tuai keke tounah keil enek kur out .
42024022	Ka kosa , en visokon semau , tei en ahin keil koa akapil ral min komai uva en valengeihat koa aling teiai onen mul ien , ka arun usil tounah koa sakin komai memuti manin eni .
42024023	Keil umai ris aviteni min komai keke keil arvotintei teiai onen Iesu en valengeihat enek . Ka keil aviteni mun keke ales angelo elu lukistal min keil koa luviteni keke Iesu moul eris ran matien .
42024024	Evus , tei en komai uva en valengeihat ka ales tounah vasi mal musil asa ahin keil enek aviteni . Ka teiai onen arlestei . ”
42024025	Ka Iesu viteni min keilu vit , “ ! Kamil milvi varu vareis ! Milroun vareis keke milvakul anatin en tounah vasi koa provet keil avit luvati .
42024026	Veni keil aviteni keke , helamu , Mesaea hekur mahien hemukok . Hevus , hekur eis tai ten hetetamenien ka heha en out ten houhoen . ”
42024027	Evus , Iesu vit kilea tounah vasi en Tus Votut usil kei min keilu ka en tisien keil onen Mosis va rokol koa provet keil amutisi .
42024028	Navong telmai vesesal en meteimal ten out Emeas , Iesu vit heles housil sise heha .
42024029	Ka keilu lupeahi luvit , “ Kito li mau hetal min komal , veni meteiai mul munu ke , ka hervitei tuetin out hevopoli . ” Sakini va ro ral min keilu .
42024030	Ka navong Iesu rondan en avet taanianien ral min keilu , kei kur veret , masmas Ahi veni , vul vasi , ka sani min keilu .
42024031	Hatte tas , rendemien onealu maluv ka lulei kilea keke vi Iesu . Ka navong lumul veah lulei mamah eni , Iesu vuol en metealu .
42024032	Ka keilu luviteni min keilu eris luvit , “ ! Meatin enek vi Iesu varei ! Navong mul semau vit kilea selusien keil ten Tus Votut min ialu , lolong kilea en tineralu keke vi kei . ”
42024033	Sakini , en avong etin varei enek , keilu lumea ka luva ris en out Serusalem . Navong lurokol out Serusalem , luvotin meatin teindan tai (11) onen Iesu koa amul aro vituai out tas ral min meatin sav keil emun .
42024034	Ka keil aviteni min keilu avit , “ ! Vi anatin ! ! Iesu moul eris ran matien , veni kistal min Saemon Pita ! ”
42024035	Evus , meatin keilu ekek luvit usil asa koa kur out en sise , ka mukave lulei kilea en Iesu navong vul vas veret .
42024036	Navong meatin keilu enek lumul veah luselus usil tounah keil ekek min keil , Asuv Iesu varei mai kistal ka mulomal luhu en keil . Kei viteni vit , “ Tomat hel ven kami . ”
42024037	Keil amuti manin ka ametau houlu veni amundemi amul ales ninin onen .
42024038	Ka kei viteni min keil vit , “ ? Vensa mimetau ? ? Ka vensa varei rendemien onami mul langlango ka mirkultei veah anatin keke inau namoul eris ran matien ?
42024039	Alles hek keilu ka alok keilu ekek . Vi inau etin . Mihemai , mihetokol inau keke mihelong kilea keke husi onak ka sik mul , veni ninin keil , husi ka sin keil one tovuol . ”
42024040	Ka navong viteni mukok , kei rie hen keilu ral min alen keilu min keil .
42024041	Navong alesi , avilelau en sien , ka keih veah en keil keke avakul anatin eni . Sakini Iesu vis keil vit , “ ? Anien tei mul keke maani ? ”
42024042	Asan hati mesau tai koa alengasi mini ,
42024043	ka kei kuri ka kani en mete .
42024044	Evus Iesu viteni min keil vit , “ Tounah koa kur out musil asa koa naviteni min kami navong naro veah ral min kami . Ka kistal minau vasakin tounah koa amutisi usil inau en Mengkatien keil onen Mosis , tisien onen provet keil , ka selusien keil ten Sam emun vamai vahi anatin . ”
42024045	Evus , kei sehen rendemien one keke akilea availea selusien keil koa mul en Tus Votut .
42024046	Ka viteni min keil vit , “ Aneite ten tisien keil keie : Mesaea koa Ahi rie lati hekur mahien ka heha hemat . Ka navong avong etel heli , hemoul eris ran matien .
42024047	Evus , en isen , meatin keil ihitehiteni keke Ahi helesi hetahos eris ka houtut moulien onen meatin vasi keil en out netan munak aviles ran tisaen keil one . Selusien ekek heha helamu ven meatin keil ten out Serusalem . Hevus , heha heka rahit out vasi en out netan .
42024048	Kami koa miles tounah keil ekek , miheha mihehit usili min mesav keil .
42024049	! Mihetaengoni ! Inau nisan Ninin Votut koa Ahi Tata vat kati vasani min kami . Sakini , kami mihetos emau ekonek en taon ten out Serusalem hetokol avong koa keihoen onen Ahi hemai hesien kami . ”
42024050	Evus , Iesu mulamun vangi meatin keil onen alokovein out Serusalem ka uva en meteimal ten out Betani . En out enek , kei vati lat hen keilu vina nesa ka san tokolkatien min keil .
42024051	Navong mul veah san tokolkatien min keil , Ahi kulati ran keil ka kuri vina en out nesa .
42024052	Navong keil alesi , uva netan mini . Evus , ral min sien , uva ris en out Serusalem .
42024053	Ka en avong vasi , keil uva en teahu ten Eim Votut ka amul amasmas Ahi .
46001001	Inau , Pol , koa Ahi vise nau mahi eiloheh onen Iesu Kristo musil rendemien onen , namul namutis leta koanik ral min Sostenis koa vi tuer en demkatien .
46001002	Namutis vat min kami koa mivi Sios onen Ahi en out Korin , koa Ahi mumon kami mivi onen ka en asa koa Iesu Kristo mumoni . Anatin , Ahi vise kami mivi meatin votut keil onen , suval koa mumoni en moulien onen Kristin vasi keil en out vasi koa amul aling demkatien one en Iesu Kristo , Asuv one ka Asuv orer .
46001003	Navisi keke Ahi Tamer ka Asuv Iesu Kristo luhesan more envatien ka tomat onealu hel en kami .
46001004	Lisenges namasmas Ahi ven kami veni kei rie lat more envatien onen min kami koa mikapil ral min Iesu Kristo .
46001005	Anatin , veni navong mikapil ral mini , mimai mivilelau en tounah vasi keil ten demkatien en usite koa Ahi maen kami mikilea en selusien onen ka mikilea mivahit luvati .
46001006	En sise koanik , more longlongien usil Iesu Kristo koa komai meviteni min kami kur heite en moulien onami keke meatin sav keil akilea avalesi .
46001007	Anatin , kami mirtamureitei en etai sanien koa Ninin Votut mul sani . Ka mimul mimum ral min sanien keil enek navong mirosin avong koa Ahi hehothot en Iesu Kristo , Asuv orer .
46001008	Ahi hesan keihoen min kami keke mihelomal hekeih en demkatien onami hetokol avong koa Iesu Kristo hemai ris eni . Houmoni hemukonek keke navong kei houmon kot en meatin keil , tounah hetovuol hehotini hetisa en usite onami .
46001009	Ahi vinvin keke mivaling desien onami eni . Kei varei vise kami mivapil vatal min Natnali , koa vi Iesu Kristo , Asuv orer .
46001010	Tuak ka ahinkuli keil en demkatien , en isen Iesu Kristo , Asuv orer , nasel kat kami keke miheto en tomat hetal min kami . Anatin , en tounah vasi koa mimul mimumoni , mihoum vituai eni . Ka en tounah koa mikul anatin eni , rendemien onami hetas . Sakien ten selien ka tasilien hetovuol en kami .
46001011	Namul naviteni mukok veni nakur longlongien ka ven koakeil en teim sen Kloe keke kami , tuak ka ahinkuli keil , mimul mimusel en kami eris .
46001012	Anatin , naraengoni keke mimul miriti vas kami mukok : tei en kami mivit , “ Komai memusil kat Pol . ” Ka kami koa mun mivit , “ Komai memusil kat Apolos . ” Ka teimun en kami avit , “ Komai memusil kat Pita ” ; ka tei sav emun en kami amul avit , “ Komai memusil kat Kristo . ”
46001013	? ! Mukave , mimundemi keke mikilea mivatali vas aven Iesu Kristo vamukonek ! ? ? Mukave ? ? Inau , Pol , numat en aiveave navinat kami ? ? Avi baptaes en kami en isok keke mivamai mivahi meatin keil onak ? ! Vuo , romukteinek !
46001014	Navong naraengoni mukonek , namasmas Ahi keke narvi baptaes entei houlu en kami . Namumonis en Krispas ka Kaias .
46001015	Nasinau , veni , mukonek , tovuol en kami kilea vahiteni keke navi baptaes en kei en isok .
46001016	O anatin eli , ekvobongeni keke navi baptaes en Stefanas ka onen keil . Ka narmundem kat etai mun en kami koa navi baptaes eni .
46001017	Veni navong Iesu Kristo sila nau , rovitei keke mal mahi baptaes en meatin keil . Vuo . Kei sila nau mahitehiten more longlongien usil kei en sakien koa romusiltei meteisauen onen meatin keil enges . Veni hertahostei munak aling desien one en more selusien keil onak ka irlingtei desien one en keihoen koa ka en matien onen Iesu Kristo en aiveave .
46001018	Narsantei selusien onak natal min meteisauen onen meatin keil , veni navong koakeil amul en sise ten matien akur longlongien usil matien onen Kristo en aiveave avit , “ Selusien enek vi varu . ” Ka navong ir koa Ahi mul mutut ir ran mahien ten tisaen keil orer rolong usili , rovit , “ Selusien koanek mul rie lat keihoen onen Ahi . ”
46001019	Suval koa Tus Votut viteni koa vit , “ Nu rasilin meteisauen onen koakeil avi meteisau , ka nisakin ileilien onen meatin keil akileile hehi heisav enges . ” (Aes 29:14)
46001020	? Sakini , mukave en koakeil avit avi meteisau ? ? Vuo koakeil avit akileile ? ? Vuo koakeil ten avong enek koa evati mok avaselus rahit en tounah houlu ? Ahi varei mul sakin meteisauen vasi keil onen meatin keil koa amukonek ten out netan mai vi varu enges .
46001021	Koanek anatin veni Ahi koa vi meteisau imok mumoni keke meatin keil ten out netan asakras avahotin kei vaka en sise ten vati meteisauen one . Vuo , Ahi lingi keke selusien orer , koa keil avit vi varu , hemai hehi sise koa houtut meatin keil koa imai ikul anatin en Iesu Kristo heka eni .
46001022	Anatin , alonge suval selusien orer vi varu . Veni Siu keil evati avales merikel keil keke avakul anatin en tounah , ka koakeil arvitei Siu evati avataengon selusien ten meteisauen keke avakul anatin en tounah .
46001023	Ka ir , navong rovitehiten asa koa Iesu Kristo mumoni venir navong amuti kati en aiveave , Siu keil arkultei anatin eni , veni romaltei en rendemien one ; ka koakeil arvitei Siu emun arkultei anatin eni , veni amundemi avit vi varu enges .
46001024	Ka min koakeil Ahi vise keil , avaseini avi Siu vuo arvitei Siu , more longlongien koanik usil Kristo rie lat keihoen ka meteisauen onen Ahi .
46001025	Veni asa koa avit rie lat varuen onen Ahi , kei rie lati keke Ahi vi meteisau imok mulin meteisauen onen meatin keil ten out netan . Ka asa koa avit rie lat merauen onen Ahi , kei rie lati keke Ahi keih imok mulin keihoen onen meatin vasi keil .
46001026	Tuak ka ahinkuli keil , en usite ten rendemien koanik mihendem visi , mimukave navong Ahi vise kami mivi onen . En rendemien onen meatin keil ten out netan , rovitei houlu en kami koa mivi meteisau , vuo mikur keihoen , vuo mivi hetetamen keil . Houlu en kami mivi meatin kuren enges .
46001027	Ka Ahi rie lat kami koa mivi varu en meten meatin keil ten out netan keke mivahi onen vasakin koakeil avi meteisau avamemou eni . Ka Ahi rie lat koakeil arkurtei keihoen en out netan vasakin koakeil akur keihoen avamemou eni .
46001028	Anatin , Ahi rie lat meatin kuren keil koa meatin sav keil alei sesein keil ka amundem heisav en keil . Mumoni mukonek vasakin hetetamenien ten out netan hemai hehi heisav enges .
46001029	Sakini , meatin tovuol kilea vahasi kei sasen en meten Ahi .
46001030	Veni Ahi enges sakin kami mikapil ral min Iesu Kristo . Ka Iesu esuk , kei mai vi meteisauen ka maluen orer , kei enges sakin ir rovi votut ka romaluv ran tisaen orer .
46001031	Sakini , suval koa Tus Votut viteni , “ Kei koa envati vahasi , kei hehasi en tounah enges koa Iahova mumoni . ” (Ser 9:24)
46002001	Tuak ka ahinkuli keil en demkatien , navong numai ven kami keke mahit lein rendemien onen Ahi koa mul suai min kami koa kei vothot eni , narmaitei vatal selusien koa kas keke maleh meatin keil eni , vuo vatal selusien ten meteisauen ten out netan .
46002002	Vuo , navong naro ral min kami , namumon rendemien onak keke maselus usil Iesu Kristo enges , ka mukave kei mat en aiveave vinat ir . Anatin , namundemi navit nirselus en etai mun tounah .
46002003	Ka navong naro ral min kami , nalonge suval namerau enges ka namaleilei houlu en metauen .
46002004	Hihiseien ka selusien keil koa nasani min kami , narvitentei vatal mormore selusien ten meteisauen ten out netan . Vuo . Navong naselus , mikilea keke vi anatin veni miles keihoen ten Ninin onen Ahi mul mum .
46002005	Namumoni mukonek keke demkatien onami nal entei meteisauen onen meatin keil ten out netan . ! Vuo ! Demkatien onami hel en keihoen onen Ahi enges .
46002006	Ka min Kristin keil koa amatu tuai en demkatien one , asa koa meviteni vi meteisauen . Ka rovitei meteisauen ten avong kosa vuo koa ka en hetetamen keil ten out netan , veni Ahi mul mumon keihoen one mai vi heisav enges .
46002007	Ka meteisauen koa komai memul mevitehiteni vi rendemien onen Ahi koa mul suai , koa kei ling suaini ran meatin keil . Anatin , mulamu en avong koa Ahi mumon out netan , kei ling rendemien onen keke houmoni hetahos minir en sise ten meteisauen onen .
46002008	Ka hetetamen keil ten out netan arkileatei rendemien onen Ahi . Veni munak availea eni , keil arvati kattei more Asuv orer en aiveave .
46002009	Ka suval koa Tus Votut viteni , “ Asa koa arlestei veah , asa koa arraengontei veah , asa koa armundemtei veah , kei varei vi tounah koa Ahi sak meseni tuai ven koakeil envatien one mul en kei . ” (Aes 64:4)
46002010	Ka minir , Ahi vothot en ileilien suai onen ka en Ninin onen . Veni Ninin onen mul lei lekaek en tounah vasi , ka kilea emun tounah vasi koa mul en huinev ten ileilien onen Ahi koa meatin sakras vailea eni .
46002011	En vati sise koa ninin enges koa mul en meatin kilea en rendemien vasi keil onen , Ninin onen Ahi enges kilea en rendemien vasi keil onen Ahi .
46002012	Ir rorkurtei ninin koa ten out netan . ! Vuo ! Ir rokur Ninin koa Ahi sani keke reheilea en tounah keil koa atahos koa Ahi sa maeni minir ka mumoni venir .
46002013	Sakini , navong komai meselus min kami , merselustei en selusien keil koa meatin enges ten out netan avisein komai eni ka en meteisauen one . ! Vuo ! Mevisein meatin keil koa Ninin onen Ahi mul en keil en tounah keil koa Ninin mul sani min komai .
46002014	Ka meatin koa Ninin onen Ahi romultei eni , kei long sesein tounah keil koa ka ven Ninin onen Ahi . Vati meatin koanek sakras vailea en tounah keil enek , avi varu enges mini , veni Ninin Votut enges kilea vahit luvat anatinien teni en rendemien onen .
46002015	Ir koa Ninin onen Ahi mul en ir , rokilea rovalei kilea en tounah vasi koa Ninin mul vothot eni minir . Ka meatin koa Ninin Votut tovuol ien , kei sakras vandem kilea enir .
46002016	Suval Tus Votut viteni , “ ? Isei kilea rendemien onen Asuv ? ? Isei kilea vahiseini ? ” (Aes 40:13) Ka ir varei ekek koa rovi Kristin , ir rokur rendemien onen Kristo mul enir .
46003001	Tuak ka ahinkuli keil en demkatien , navong naro ral min kami , nasakras maselus min kami vasuval koa naselus min meatin keil koa Ninin Votut mul en keil . Vuo , naselus min kami suval koa kami mivi ten out netan enges . Anatin , naselus min kami suval mivi titiali keil en demkatien onami en Kristo .
46003002	Navong navisein kami , nasan hihiseien keil koa maes keke mivakuri suval koa mama mul san susu min tivava onen . Anatin , suval tivava keil koa asakras avan anien koa keih , narviseintei kami en tounah keil koa akeih veni nakilea keke mirmatutei veah en demkatien onami . Ka kosa emun , demkatien onami romatutei veah keke mivakur hihiseien keil koa keih .
46003003	Naviteni mukok veni sakien keil onami suval veah sakien keil onen meatin keil ten out netan . Anatin , navong mivi elu en kami ka mimusel kat kami eris , sakien koanek mul rie lati keke mivi meatin keil ten out netan enges veni mimul mimusil kat sakien keil teni .
46003004	Veni navong tai en kami vit , “ Inau namusil kat Pol , ” ka tamun vit , “ Inau namusil kat Apolos , ” vati sakien koanek rie lati keke mivi meatin keil ten out netan .
46003005	? Mihendem visi ? ? Isei vi Apolos ? ? Ka inau Pol navi isei ? Komal melvi meatin toumien enges onen Ahi koa melmulamun kami mivakur demkatien en Iesu Kristo . Komal melmumon umen enges koa Asuv sani min komal melvoumoni .
46003006	Koanek suval koa inau namai naluh utiai tai ten demkatien en moulien onami . Ka Apolos koa mai katau enau , koanek suval kei kas titi ai enek en oai . Ka Ahi , kei enges mumon demkatien onami moul mai marite .
46003007	Kei koa luhi ka kei koa kasi luvi heisav enges . Ka Ahi enges vi hetetamen , veni kei enges mumon uti demkatien onami mul moul .
46003008	Meatin koa luhi ka meatin koa kasi , umen onealu tas . Ka Ahi hesan ui umen min keilu housil umen koa lumum retai eni .
46003009	Anatin , komal melvi meatin toumien onen Ahi koa melmum vituai en ah sen . Ka kami mivi ah sen . En tatavolien tamun , kami mivi eim onen Ahi emun .
46003010	Ka inau , nasuval meatin koa kilea revi mok vati eim . Naling vatte teni ral min meteisauen koa Ahi sani minau ven more envatien onen . Ka meatin toumien sav tai muti eim mul nesa en asa koa inau namumoni . Ka tetai en komai , meatin toumien keil , helei kat revi mok mukave kei mul muti eim enek .
46003011	Ka vatte ten demkatien onami koa inau naling kati tuai vi Iesu Kristo . Ka meatin sakras valing vatte sav tamun eni .
46003012	Tei en meatin toumien keil amuti eim ten demkatien onami en vatte koanek en hihiseien keil koa tahos ka keih suval gol , silva , vuo ahat tetahos keil . Ka tei en keil amuti vis eim en hihiseien keil koa mae enges suval hinu , arong ka ousil .
46003013	Ka en avong koa Iesu Kristo hemai ris eni , hesak vis umen keil one keke vahothot en keihoen teni . Veni en avong enek , hesuval koa ahang hean vis umen koa amumoni . Koa tahos , herkan lintei , helomal hekeih ; ka koa tisa , hean lini .
46003014	Ka munak ahang herkan lintei eim koa meatin tai muti mul nesa en vatte , kei hekur ui umen onen .
46003015	Ka munak ahang hean lin eim koa muti , umen vasi keil onen hevuol rani . Anatin keke Ahi houtut moulien onen , ka hesuval meatin koa lohosai hon ran eim onen koa ahang mul kani .
46003016	? Kami mirkileatei keke mivi Eim Votut onen Ahi ka Ninin onen ro en tinomi ?
46003017	Sakini , munak meatin etai hemai keke vapurun Eim Votut onen Ahi vatal hihiseien koa rovitei anatin , Ahi hepurun meatin enek veni Eim onen vi votut . Ka kami , mivi Eim Votut onen enek .
46003018	Minaltei minaluvos kami eris . Tei en kami amundemi keke avi meteisau musil meteisauen onen meatin keil ten out netan . Ka hetahos imok imai ihi varu en meten koakeil ten out netan keke akilea avamai avahi meteisau en tounah keil ten out nesa en meten Ahi .
46003019	Veni asa koa meatin keil ten out netan amundemi avit vi meteisauen , koanek vi varuen en meten Ahi . Suval koa Tus Votut viteni vit , “ Meatin koa mundemi keke meteisauen onen mariso , Ahi mul sakin selusien ten meteisauen onen mai vi eitetapolis koa vahuli kat kei sasen eni . ” (Siop 5:13)
46003020	Ka Tus Votut viteni mun vit , “ Avaseini meatin keil amundemi avit meteisauen one mariso , Ahi Asuv kilea keke rendemien one vi heisav enges . ” (Sam 94:11)
46003021	Sakini , minahasitei kami ven meatin koa mimul mimusili koa mivit vi hetetamen imok . Veni Ahi san keil vasi avakataun kami .
46003022	Ahi san inau , Apolos , ka Pita min kami keke metvakataun kami , ka metsuval tounah sav keil emun ten out netan koa Ahi sani vakataun kami . Anatin , avaseini munak mimoul vuo mimat , vuo asa koa hekistal en moulien onami kosa vuo en avong keil koa hemai veah , Ahi hesakin tounah vasi keil enek hemai hekataun kami .
46003023	Ka asa koa hetetamen imok , kami mivi meatin keil onen Iesu enges , ka Iesu vi onen Ahi .
46004001	Sakini , navong kami mimundem usil komai , miheilea keke mevi meatin toumien onen Iesu Kristo ka Ahi san rendemien onen koa mul suai min komai keke mevalosil kati .
46004002	Ka vi hetetamen imok keke navong asuv tai ling tounah en hen meatin toumien onen valosil kati , meatin toumien enek houm hetahos hetal mini .
46004003	Inau namul namum min Iesu Kristo ka ekrovattei mailea munak kami vuo meatin sav keil ten out netan avit avalei rahit en umen keil onak keke avahotini mal imok en mete . Inau mun narlei rahittei en inau sasok .
46004004	Navong namundem usil umen keil onak , rendemien onak mutolas . Ka koanik rorie lattei keke inau namuto anatin . Asuv varei , kei enges mul lei rahit enau ka umen keil onak .
46004005	Sakini , kami minakalahtei minahit umen onen meatin koanik tahos ka onen meatin koanek tisa . Tahos imok , miheto sin avong koa mal teni koa vi avong koa Iesu Kristo hemai ris eni . Veni en avong koanik , kei helah tounah koa mul suai en mankoli hemai en meneai . Ka hehothot en tounah koa mul suai en rendemien onen meatin keil keke hemai en mesai . Ka hevus , Ahi hesan selusien ten masmasien min tetai en meatin keil housil asa koa amumoni .
46004006	Tuak ka ahinkuli keil en demkatien , naviten tounah keil enek min kami vakataun rendemien onami usil Apolos ka inau . Munak mimusil kat asa koa amutisi en Tus Votut ka minalingtei rendemien onami nesa eni , mihervasitei kami ven hetetamen tai onami herlin hetetamen sav .
46004007	? Isei varei mumon tai en kami mulin teisav keil ? ? Asa varei koa mikuri tuai koa rokatei ven Ahi ? ! Tounah vasi onami ! ? Ka munak Ahi san tounah vasi min kami , vensa varei mivasi kami suval koa hit mikuri en keihoen onami enges ?
46004008	? Mukave ? ? Anatin keke mikur tounah vasi koa emivati tuai ? ? Anatin keke mivilelau en sanien vasi keil tuai koa Ninin Votut mul sani ? ? Anatin keke mimai mivi asuv houlu keil tuai en meten Ahi , ka mimul milosil kat tounah vasi ten out netan ? ? Anatin keke mimumoni roral mintei kataunien onomai ? ! Ekovei ! Hetahos munak vi anatin keke mimai mivahi asuv houlu keil . Hemukonek , komai mun mekilea mevahi asuv houlu keil ka mehelosil kat tounah keil ten out netan vatal min kami .
46004009	Ka rosuvaltei koanek . En lesien onak , nalesi keke Ahi sakin komai eiloheh keil mekatau en meatin sav vasi keil . Anatin , mesuval koakeil amulamun keil uva en out ten maten en avong koa meatin tavaeen keil umai ris ran vaeen tai . Anatin , nalonge suval memulomal en meten meatin keil en out netan ka en meten angelo keil emun keke , hervitei tuetin , iles matien onomai .
46004010	Komai , meatin keil avit mivi varu veni memusil Kristo , ka kami , mimundemi meteisauen onami mariso veni mimusili . Komai , meatin keil avit mememerau , ka kami mivit mikeih imok . Komai , meatin keil alei sesein komai , ka kami , avouhou ven kami .
46004011	Anatin , en moulien onomai rokol avong ekek , amai ka maroro kat komai . Memusin en musi eisin enges . Amuas komai . Teim somai tovuol .
46004012	Ka memum vini komai en umen . Navong aselus purun komai , mevis Ahi hetokol kat keil . Navong asan mahien min komai , mekuri enges .
46004013	Navong asel kutut kat komai , meselus tahos min keil . Memai mesuval amus en meten meatin keil ten out netan . Anatin , en hati avong ekek , mevilehilu en mete .
46004014	Namutis selkatien koanik min kami rovitei veni ekvat moumon kami mivamemou . Vuo . Ka ekvat masel kat kami vasuval mivi titak kati keil koa envatien onak mul en kami .
46004015	Veni avaseini munak tiser keil taosen halualim (10,000) avisein kami usil Kristo , tata onami heite tas . Veni , navong mikur moulien hau en Iesu Kristo , inau numai navi tata onami veni inau nakur more longlongien eva ven kami .
46004016	Sakini , napeah kami keke mivousil Kristo en vati sakien koa inau namul namumoni .
46004017	Keke makataun kami mivoumoni , nasila Timoti vat ven kami . Envatien onak mul ien suval vi titak kati ka namundesini . Kei hehit risi min kami usil sakien keil ten moulien onak veni namusil kat Iesu Kristo . Sakien keil enek vatte tas en asa koa namul navihiseini en sios vasi keil en out vasi .
46004018	Ka tei en kami mimul mivasi kami veni mimundemi keke inau nirmai teimun masao en kami .
46004019	Ka munak Asuv hemaeni , hervitei tuetin , nimai ven kami . Ka en avong enek , nihotini esuk anatin keke koakeil avasi keil amul amum ral min keihoen koa Ahi sani min keil , vuo amul aselus heisav enges .
46004020	Veni navong hiasuvien onen Ahi mul en vangi meatin keil , keil arrie lattei en selusien keil enges . Vuo . Arie lati en keihoen ka sakien keil one .
46004021	? Kami emivati keke nimai ven kami hetal min sakien sa ? Munak mimul veah mivasi kami , nimai hetal min ai tai keke matalimal en kami eni . Ka munak miviles ran hasien keil onami , nimai hetal min envatien en sakien koa hemerau .
46005001	Inau naraengoni aviteni keke tei en kami amul amatil vituai musil rendemien tisa tai koa tisaso mok en asa koa koakeil areingeingen Ahi akilea avoumoni . Naraengoni avit meatin tai en kami mul matil ral min ahin onen tata kati onen .
46005002	? Vensa mimul mivasi kami ? Tahos imok munak mivalonge vatisa ven sakien tatisaso koa meatin enek mumoni ka mivasila lati ran sios onami .
46005003	Avaseini namul soutin ran kami , en rendemien onak , naro ral min kami . Ka mukonek , inau namul nasan rendemien onak tuai usil meatin koa mumon sakien tatisaso enek .
46005004	Sakini , navong mihelah ruai keke mivalei rahit usite onen meatin enek , mihesan mahien mini housil rendemien onak ka hetal min keihoen onen Iesu Kristo , Asuv orer .
46005005	Mihesila lat meatin enek ran sios onami keke heha mau en hen Temat . Vahesa mahien koa hekuri hesakini helokovein sakien tatisaso ten aven . Hemukonek , Ahi houtut ninin onen en avong koa Asuv hemai ris eni .
46005006	Navong mivasi kami en hati avong koa mival mivamaen tisaen en kami , koanek romaltei . Veni selusien enek vi anatin koa vit , “ Is koa havivis mumon pulaoa vasi retaho . ”
46005007	Sakini , mihoumoni hesuval koa amumoni en avong ten Anien ten Mul Laui . En sakien koa amotein is vasi keil ran teim se keke pulaoa ae koa is tovuol ien vatolas , kami mihemotein kami ran tisaen keil onami keke mihetolas . Mihoumoni hemukonek veni , en sakien koa Siu keil telamu amuas sipsip en avong ten Mul Laui keke voutut moulien one , kosa , Kristo , sipsip orer , amuasi tuai .
46005008	Sakini , en moulien orer , hesuval koa romul romumon Anien ten Mul Laui ral min sien . Ka rehelei kati keke ronoumontei natal is ten tisaen , koa vi sakien ten vurohien ka sak kalkalien keil . Vuo , rehoumoni hetal min veret koa is hetovuol ien , hesuval koa rehetolas ka rehousil anatinien .
46005009	En leta koa namutisi min kami tuai , naviteni min kami keke minalah ruaitei natal meatin keil koa amumoni tisa en ave ral min meatin sav keil .
46005010	Navong naviteni mukok , narmundemtei keke minahatei vesesal ven koakeil areingeingen Ahi koa amum tisa en ave , avi metenan , avenan tounah vuo uva netan min nana keil . Veni munak hemukonek , mihemea ran out netan varei , ka misakras .
46005011	Aneite ten selusien koa namutisi mukok , minahatei vesesal ven koakeil avit avi tuami keil en demkatien ka amum tisa en ave ral min meatin sav , avi metenan , avenan tounah , avi uti munmunien , avit usil meatin sav , vuo uva netan min nana keil . En vati meatin koa mukonek , minamaentei kei nalah ruai ka naniantei natal min kami .
46005012	Veni , en koakeil amul hae en sios , rovitei inau keke malei rahit usite keil ten moulien one . Ahi varei ilei rahit usite one . Ka koakeil amul en sios onami , mal keke mihelei rahit usite keil ten moulien one suval koa Tus Votut viteni koa vit , “ Miheso lat meatin tisa ran kami . ” (Sen 17:7)
46005013	
46006001	Munak tai en kami mundemi keke tunali tai en demkatien mumoni tisa mini , romaltei keke hekuri heha en kot onen koakeil areingeingen Ahi . Mal imok keke hekuri heha ven meatin keil onen Ahi keke itali mal eni .
46006002	Veni , musil rendemien enek , hetahos miheilea keke , en avong tai koa hemai , meatin keil onen Ahi ilei rahit usite onen meatin vasi keil ten out netan . ? Ka munak hehi anatin , vensa varei mirkurtei meteisauen vavinvin keke mivatalimal en titi selien keil enges onami kosa ?
46006003	Ka en angelo keil emun , ir rehelei rahit usite one . Sakini , titi rea keil koa havivi mok en out netan ekek , tahos rehetalimal eni .
46006004	? Mukave , navong tounah tai hekistal en kami Kristin keil , mal keke mihekuri heha en kot onen koakeil arvitei Kristin koa amul hae en Sios ? ! Vuo , hermukteinek !
46006005	Navit usil sakien enek vasakin kami mivamemou eni . ? Anatin eli ? ? En kami Kristin keil , meatin tovuol vakur meteisauen vavinvin keke vatalimal en titi selien keil onami ?
46006006	Ka kami mimul mimusil sakien enek : Kristin tai kur Kristin sav va en kot , ka lumaen koakeil areingeingen Ahi aralimal en usite onealu . ! Sakien koanek romaltei varei !
46006007	Rotahostei keke mimul mikukur kami miva en kot . Sakien enek mul rie lati keke kami mimot tuai en demkatien onami . Hetahos imok munak mihelokovein usite onami . Hetahos imok keke meatin koa mumoni tisa en kami , vuo koa venan tounah onami , mirkurtei vaha en kot .
46006008	Ka kami , sakien onami teisav . Kami mimum tisa ka mivenan tounah ran meatin keil , avaseini avi tuami keil en demkatien .
46006009	Kami mimumoni suval mireingeingeni keke koakeil amum tisa irtotei en out koa Ahi vi Asuv Houlu ien . ! Minaluvostei kami eris ! Koakeil amum tisa en ave ral min meatin sav , vuo uva netan min nana keil , vuo akur ason meatin sav , vuo amumon mane en ave , vuo meahos koa matil ral min meahos sav ; vati meatin keil enek irtotei en out koa Ahi vi Asuv Houlu ien .
46006010	Anatin , koakeil avena , vuo avi metenan , vuo avi uti munmunien , vuo avit usil meatin sav , vuo avi tarhena ; tovuol en keil kilea vato en out koa Ahi vi Asuv Houlu ien .
46006011	Ka mulamu , tei en kami mimumon sakien tisa keil enek . Ka Ahi kas motein moulien onami ka ling lat kami ran meatin sav keil keke mivahi onen kati . Ven asa koa Iesu Kristo , Asuv orer , mumoni , Ahi mumon kami mimal en meten ral min Ninin Votut onen koa mul mum en moulien onami .
46006012	Naraengoni keke tei en kami amul avit , “ Ahi maen komai memumon tounah vasi . ” Koanek anatin , ka tei en tounah keil enek artahostei ven kami . Inau mun nakilea mahit , “ Ahi maenau moumon tounah vasi , ” ka nasakras mamaen etai tounah vahi houlu enau .
46006013	Tei mun en kami amul avit , “ Ahi mumon anien keke rovalingi en vanger , ka mumon vanger keke reheling anien eni . ” Koanek emun anatin , ka en avong tai hemai veah , anien ka vangen meatin hetovuol veni aver hau keil herkaniantei mun . Ka en vati rendemien koanek , tei en kami mimundemi keke Ahi mumon aver keke rovoum vatisa vatal min meatin sav keke valonge vatahos eni . Ka koanek rovitei anatin , veni Ahi rosantei aver minir keke rovoum vatisa vatal mini . Ahi san aver minir keke rovahati lati Asuv eni , ka kei vi Asuv ten aver .
46006014	Sakini rehoum hetahos en aver veni Ahi hesakin aver hemea ris ran matien hetal min keihoen onen , suval koa kei sakin aven Asuv Iesu mea ris ran matien .
46006015	Kami mimumoni suval mireingeingeni keke avemi vi usi aven Iesu Kristo . ? Mal keke miheapil en aven Iesu hetal min aven hoeaso koa kur mane en aven ? ! ! Vuo , koanek romaltei ! !
46006016	? Mukave , mireingeingeni keke meatin koa maen aven kapil ral min aven hoeaso tai , avealu mai tas ? Koanek anatin , veni Tus Votut viteni vit , “ Navong meahos heapil hetal min ahin onen , keilu luhetas . ” (Sen 2:24)
46006017	Ka en usite sav , meatin koa kapil ral min Asuv Iesu , ninin onen ka Ninin onen Asuv lutas .
46006018	Sakini , navong miles mesai keke mihoum hetisa en avemi hetal min meatin sav , mihelohosae rani . Veni navong meatin keil amumon tisaen sav keil , arpuruntei ave , ka navong amum tisa en ave ral min meatin sav , amul amum tisa vakat ave eris .
46006019	Kami mimumoni suval koa mireingeingeni keke avemi vi Eim Votut ka Ninin Votut koa Ahi sani min kami mul ro ien . Tahos mikilea keke moulien onami rovitei mun onami , avi onen Ahi .
46006020	Veni kei vul lat kami ral min moulien onen Natnali koa vi tounah tai koa mariso vis mariso mok . Sakini , mihehati lat isen Ahi en tounah vasi koa mimul mimumoni hetal min avemi .
46007001	Ekvati mahit kesi min kami tounah keil koa kami mimutisi emai minau . Kami mimutisi mivit , “ Tahos keke meatin natetalihetei . ”
46007002	Ka veni meatin keil houlu amul amatil ral min meatin sav keil koa artetalihetei vatal min keil , mal keke tetai en meatin vasi keil koa retalihe heapil vituai hetal min ahin kati onen , ka tetai en ahin vasi keil emun koa retalihe heapil vituai hetal min meatin kati onen .
46007003	Meatin koa retalihe hemaen aven min ahin onen , ka en vati sakien enek , ahin emun koa retalihe hemaen aven min meatin onen . Sakien koanik mal en koakeil aretetalihe .
46007004	Veni ahin koa retalihe rovitei houlu en aven , ka meahos onen vi houlu eni . Ka en vati sakien enek , meatin koa retalihe rovitei houlu en aven , ka ahin onen vi houlu eni .
46007005	Meatin ka ahin koa luretalihe , lunating koetei keilu keke luvapil vituai . Vahesa lukilea luvoumoni ten avong vahi havivis keke luvasan avong onealu ten hisien . Ka hevus , lukilea luvapil vituai eris . En sise enek , minasantei ahho min Temat vasak vis kami veni misakras mivahuli kat envatien ten avemi .
46007006	Ka rovitei mengkatien tai keke milheting koe kamil keke milhesan avong onamil ven hisien , ka namul namaenis .
46007007	Anatin , en rendemien onak , navit tahos imok vahit meatin vasi keil avasuval inau keke envatien ten avek romuastei nau . Ka koanek vi sanien tai koa Ahi sani minau , ka Ahi mul sasan sanien tateteisav keil min meatin sav keil . San tai min meatin tai , ka teisav tamun min meatin sav .
46007008	Ka min koakeil artetalihetei veah vuo koakeil avi vatina , naviteni keke tahos anatetalihetei suval inau .
46007009	Ka munak asakras avahuli kat envatien ten ave , tahos imok itetalihe . Veni sakien ten tetaliheien muli imok sakien koa envatien ten ave mul muas keil lises .
46007010	Min koakeil aretalihe , nasan mengkatien koanik ( rovitei inau ka vi Asuv Iesu koa sani ) : ahin tai nalokoveintei meatin onen .
46007011	Ka munak kei mumoni , kei heto kei sasen enges ka natetalihetei mun , vuo kei heha ris ven meatin kati onen . Ka en vati sakien enek , meatin tai nalokoveintei ahin onen .
46007012	Min kami sav keil , inau nasan selusien koanik ( vi inau ka rovitei Asuv ) : munak meatin tai vi Kristin ka ahin onen koa rovitei Kristin maeni vato vatali , kei nalokoveintei .
46007013	Ka munak ahin tai vi Kristin ka retalihe ral meatin tai koa rovitei Kristin koa maeni vato vatal mini , kei emun nalokoveintei .
46007014	Tei en kami amundemi avit Kristin keil koa aretalihe ral min meatin koa rovitei Kristin umai avilehilu en meten Ahi . Ka romukteinek . Navong ahin tai mai kur demkatien , Ahi lesi keke tetaliheien ral min meatin onen mal . Ka meatin emun koa mai kur demkatien , tetaliheien ral min ahin onen mal . Munak rovitei anatin , titiali keil onealu avahilehilu en meten Ahi . Ka veni vi anatin , titiali keil onealu amal en meten .
46007015	Ka munak kei koa rovitei Kristin envati valokovein ason koa vi Kristin , en avong enesek , koa vi Kristin herkeih kattei koa rovitei Kristin keke luvato vituai . Ka Ahi vise kamil keke milvato vituai en tomat .
46007016	Veni , keik ahin , koreingeingeni keke meatin onom hekur demkatien heka enuk . Ka keik meahos , koreingeingeni keke ahin onom hekur demkatien heka enuk munak milheto vituai .
46007017	Ka koanik mengkatien koa namul navihiseini en sios vasi keil : tahos imok keke meatin keil itetos en vati moulien koa Ahi ling keil eni , veni vati moulien enek , Ahi vise keil keke avato eni .
46007018	Suval koa munak meatin tai va en vekahoi tuai navong Ahi vise kei mai vi Kristin , meatin enek nasakvistei keke nakulattei vone vekahoi naha ran aven . En vati rendemien koanik , munak meatin tai rovatei veah en vekahoi navong Ahi vise kei mai vi Kristin , meatin enek nasakvistei keke naha en vekahoi .
46007019	En meten Ahi , munak meatin tai va en vekahoi vuo rovatei , vi heisav enges . Ka koa hetetamen imok en meten Ahi vi munak meatin enek long kat mengkatien keil onen .
46007020	Sakini , tetai en kami hetos en vati moulien koa mul ien navong Ahi vise mai vi Kristin .
46007021	Munak tei en kami mivi slev navong Ahi vise kami , tahos minandemkotei veni . Ka munak masta onom maenuk keke kovamaluv , kumoni .
46007022	Veni , navong Ahi vise slev tai keke vamai vahi Kristin en isen Iesu , kei sakini mai vi meatin kati onen koa maluv ran keihoen onen Temat . En vati sise enek , navong Ahi vise meatin koa maluv tuai keke vamai vahi Kristin , kei mai vi slev onen Iesu Kristo .
46007023	Ahi vul lat kami ral min tounah tai koa mariso vis mariso mok . Sakini , minamaentei kami minahi slev onen etai meatin ten out netan .
46007024	Tuak ka ahinkuli keil , vati moulien koa Ahi vise kami mival ien en avong koa mimai mivi Kristin , tahos imok keke mihetos eni ka miheles mihousil kat Ahi .
46007025	Ekvati mahit kesi min kami tounah keil koa mimutisi emai minau en usite ten koakeil artetalihetei veah . Ahi rosantei minau etai mengkatien usili , ka masan rendemien onak suval meatin tai koa more envatien onen Ahi Asuv mul ien ka mikilea mivaling desien onami ien .
46007026	Ven sakvisien keil koa mul emai en moulien onami , namundemi navit tahos imok meatin tai vatos en vati moulien koa mul ien tuai .
46007027	Munak koretalihe ral min ahin tai , konalokoveintei . Ka munak korretalihetei veah , konalekattei etai ahin .
46007028	Ka munak koretalihe , koanek tahosis , kormumontei tisaen . Ka munak atouli hau tai retalihe , kei emun romumontei tisaen . Ka tahos mikilea keke kei koa retalihe hekur sakvisien keil helin koa ason tovuol , sakini ekvati mating koe kami keke minalongtei natisa ramat .
46007029	Tuak ka ahinkuli keil , aneite ten selusien onak mukok : avong koa Ahi ling kati keke Iesu Kristo hemai ris eni , hervitei tuetin hemai . Sakini , meatin vasi keil usil kat Ahi helohlin tounah vasi keil en out netan . Meatin keil koa aretalihe , ihousil Ahi hesuval koa ahin one tovuol .
46007030	Koakeil amurang , ihousil Ahi hesuval armurangtei . Koakeil asi keil ven tounah , ihousil Ahi hesuval arsitei keil . Koakeil avul tounah , ihousil Ahi hesuval tounah one tovuol .
46007031	Ka koakeil amum en umen keil ten out netan , usil Ahi hesuval koa umen one tovuol . Veni out netan koa romul ien kosa , hervitei tuetin hevuol .
46007032	Namul naviteni mukok veni ekvati mok keke kami mivamaluv ran demkoen keil ten out netan . Veni meatin koa roretalihetei , rendemien onen mules en tounah keil onen Ahi Asuv ka hemukave hesakin Asuv hesi veni .
46007033	Ka meatin koa retalihe , rendemien onen mules en tounah keil ten out netan ka hemukave hesakin ahin onen helonge hetahos .
46007034	Sakini , meatin enek , rendemien onen elu . Ka ahin keil koa arretalihetei vuo atouli hau keil , keil amundem houlu usil tounah keil onen Ahi Asuv . Keil evati mok avatolas en meten Asuv hetal min ave ka rendemien keil one . Ka ahin koa retalihe , rendemien onen mules en tounah keil ten out netan ka hemukave hesakin meatin onen helonge hetahos .
46007035	Namul naviten koanik veni ekvati makataun kami . Narmultei maling tounah keil vating koe kami . ! Vuo ! Ka ekvati makataun ualien onami keke hemal revi ka tounah hetovuol heting koe kami ran umen koa mimumoni min Ahi Asuv .
46007036	Kami mimutisi minau keke tei en meatin hau keil onami koa aring koe atouli hau keil tuetin tuai areingeingeni keke umon sa . Munak amundemi keke amul apurun rendemien onen atouli hau keil one veni amuli ouh keil koa mal keke avatetalihe eni , ka munak envatien ten aven meatin hau keil enek keih en keil keke evati mok avatetalihe , tahosis keke itetalihe esuk . Koanik rovitei tisaen .
46007037	Ka munak tai en meatin keil ekek , rendemien onen keih veah keke hertetalihetei , ka munak kilea vahuli kat envatien ten aven , tahosis hertetalihetei hetal min atouli hau koa kei ring koe .
46007038	Sakini , meatin koa retalihe , kei mumoni tahos . Ka meatin koa roretalihetei , kei mumoni tahos imok .
46007039	Ahin koa retalihe , kei hetos hetal min meatin onen navong moul mules . Ka munak meatin onen emat , ahin koanek kilea vatetalihe eris vatal meatin sav tai koa kei envati munak meatin enek vi Kristin tai .
46007040	Ka inau namundemi keke kei hesi kei imok munak hetos hertetalihetei . Ka en rendemien keil ekek koa namul nasani min kami , namundemi keke Ninin onen Ahi mul kataunau mun eni .
46008001	Ekvati mahit kesi min kami tounah keil koa mimutisi emai minau en usite ten anien koa asani min nana keil . Mimundemi keke kami vasi mikur ileilien keke nana keil arvitei anatin . Ka ileilien mul sakin kami mivasi kami . Hetahos imok munak mihekataun meatin sav keil en sise ten envatien .
46008002	Meatin koa mul viteni vit kur vasin ileilien tuai , kei mul luvos kei sasen enges ka mul rie lati keke ileilien onen rovinvintei veah .
46008003	Ka meatin koa envatien onen keih en Ahi , Ahi kilea eni .
46008004	Rehendem usil vis anien koa meatin keil amul asani min nana keil . Selusien koa mimutisi minau anatin koa vit , “ Mekilea keke nana keil arvitei anatin . ” Ka mivit risi mivit , “ Mekilea keke Ahi , kei tas , ka ahi sav keil tovuol . ”
46008005	Anatin keke meatin keil amul uva netan min tounah houlu koa avise en ahi vuo asuv one , koa amundemi aro en out nesa vuo en out netan .
46008006	Ka en ir , Ahi tas . Kei vi Tamer , ka vi vatte ten tounah vasi keil koa mul . Ka romoul keke rovaha netan mini ka rovahati lat isen . Ka Asuv orer tas . Kei vi Iesu Kristo koa Ahi sakini mumon tounah vasi keil koa mul , ka ir rokur moulien ka eni .
46008007	Avaseini keke nana keil arvitei anatin , rovitei Kristin vasi keil koa availea eni . Veni , tei en kami koa demkatien memerau veah , en moulien vasi one , navong akan anien koa asani min nana tai , alonge suval amul uva netan mini . En keil , munak akan anien keil enek , amundemi avit umai avahilehilu en meten Ahi ka koanek vasakin demkatien one vamot .
46008008	Vi anatin keke anien sakras vakur ir rovamai vesesal imok ven Ahi vuo vasakin ir rovakeka rani . Munak meatin herkantei , hersakintei kei hetisa mok en koakeil akani . Ka munak meatin tai heani , hersakintei kei hetahos imok helin koakeil arkantei .
46008009	Anatin keke tei en kami mimaluv keke mivoumon sakien houlu . Ka mihelei kati keke minamaentei tounah keil koa mimaluv keke mivoumoni noumon koakeil demkatien one memerau veah anamot en tisaen .
46008010	Mikilea mivapurun keil en sise enek . Kami koa mikur ileilien keke nana keil avi heisav enges miva en out koa uva netan min nana keil ien , ka mikan anien en out enek . Ka koakeil demkatien one memerau veah iles kami , ka heleh keil keke avousil sakien keil onami . Sakini , keil ian anien enek esuk .
46008011	En sakien enek , ileilien onami mul purun demkatien onen tuami keil koa memerau , keil koa Iesu Kristo mat veni .
46008012	Ka navong mipurun demkatien onen tuami keil koa arkeihtei , mimumon tisaen va kat keil . Ka navong mimumon tisaen va kat keil , mimumon tisaen va kat Iesu Kristo .
46008013	Sakini , en usite onak , munak nakilea keke anien koa namul nakani mul sakin tuak tai mot en tisaen , nirkantei mun anien koanek . Veni ekrovatei moumon etai en tuak keil avamot en tisaen .
46009001	? Mukave ? ? Mimundemi keke inau narmaluvtei keke moumon sakien vasi ? ? Mimundemi keke narvitei eiloheh tai anatin ? ? Mimundemi keke inau narlestei Iesu , Asuv orer ? ? Ka mukave , kami mirvitei heite ten umen koa namumoni ven Asuv ?
46009002	Ka avaseini meatin sav keil arkultei anatin keke navi eiloheh tai , kami mihekul anatin eni imok . Veni demkatien onami vi heite ten umen onak min Asuv , ka rie lati keke navi eiloheh tai anatin .
46009003	Min koakeil avit avalei rahit en moulien onak , mahit usil usite onak vamukok :
46009004	komai koa mevi eiloheh keil onen Asuv , mal keke mekur anien ka oai ven umen onomai .
46009005	Ka munak ahin keil onami mul , mal keke avousil komai en ualien onomai suval koa Pita , tunali Iesu keil , ka eiloheh sav keil amul amumoni .
46009006	? Mukave , en eiloheh keil vasi , vi inau ka Banabas enges koa melsakras melvakur kataunien ven umen koa melmumoni ?
46009007	Meatin tavaeen keil arvultei tounah keil one navong amul amum en army . Ka meatin keil koa aluh ah amul akan anien keil teni . Ka meatin keil emun koa amul alosil kat sipsip keil akilea avamun melik koa akumi ran sipsip keil ose .
46009008	Tatavolien keil ekek nakuri en moulien orer , ka mengkatien onen Ahi mul viteni vatte tas .
46009009	Anatin , veni en Mengkatien onen Mosis amutisi avit , “ Munak buluk osom mul mum venuk en out ten uit , konapar koetei ongon , kimaeni hean tei en uit keil enek . ” (Dut 25:4) ? Mukave , Ahi mul mundem kat buluk enges ?
46009010	Vuo , navong Ahi viteni mukok mul mundem usil ir ka amutisi vakataun ir . Veni koakeil akahkah , amumoni ral min rendemien keke ikur tounah rani . Ka koakeil amusuhut , amumoni ral min rendemien keke ikur tei en anien keil enek .
46009011	Navong melro ral min kami , komal melluh uti demkatien en moulien onami . ? Sakini , mukave , romaltei keke melvakur ui umen vaka ven kami vakataun moulien onomal ?
46009012	Meatin sav keil koa umai amum min kami , mal keke misan ui umen min keil . Ka namundemi mal imok keke inau komal Banabas emun melhekur etai tounah ran kami . Ka komal melrovistei kami mivasan ui umen min komal navong melmum ven kami . Vuo , veni emalrovatei melvoumon etai tounah vating koe more longlongien usil Kristo . Sakini melmundemi tahos imok keke melvahisu en avong takeih keil .
46009013	Kami mikilea keke meatin keil koa amum en Eim Votut akur anien ae en sanien keil koa meatin keil akuri va en Eim Votut . Ka pris keil koa aling sanien onen meatin keil en ahor ten sanien , keil akur usite one ten sanien keil enek .
46009014	En vati sakien enek , Asuv Iesu meng kati keke koakeil avitehiten more longlongien ikur ui umen one rani .
46009015	Ka avaseini mal keke makur ui umen ven more longlongien koa namul navitehiteni , narvistei kami mivasani minau . Ka narmutistei leta koanik keke mahis kataunien ran kami . Vuo , namundemi tahos imok mamat emu valin koa mamoul ka mapeah kami ven kataunien . Veni ekrovattei kataunien onen meatin etai vasakin selusien ten hasien onak keke moum mae enges vamai vahi heisav enges .
46009016	Munak navitehiten more longlongien min meatin keil , nasakras matiti veimasok veni . Veni Iesu meng kat nau moumoni , ka hetisa limok minau munak nirvitehitentei .
46009017	Munak namumon rendemien onak enges keke moumon umen enek , mal keke nikur hulien teni . Ka nil numon umen enek veni Ahi ling desien onen mul enau ka sila nau moumoni .
46009018	? Sakini , hulien sa varei makuri ? Hulien onak vi sien koa nakuri navong nasa maen more longlongien , avaseini mal keke makur hulien teni .
46009019	Inau narvitei slev onen etai meatin . Vuo , nakilea moumon asa koa ekvati moumoni . Ka avaseini , namum suval navi slev onen meatin vasi keil keke nakilea malah meatin keil avahi houlu mok avamai avaling desien one en Iesu .
46009020	Navong namum ral min Siu keil , namusil sakien keil one keke nakilea malah keil . Anatin , navong namum ral min koakeil amusil kat Mengkatien keil onen Mosis , inau mun namusil kati keke nakilea malah koakeil amusili , avaseini inau namaluv ran viau teni .
46009021	En vati sise enek , navong namum ral min koakeil armusiltei mengkatien keil onen Siu keil , inau mun namusil sakien keil one keke nakilea malah keil . Rovitei keke narmusiltei mengkatien keil onen Ahi , ka namul namusil kat mengkatien keil onen Kristo .
46009022	Navong naro ral min meatin keil koa amundemi keke Ahi romaentei keil avoumon tounah houlu veni demkatien one memerau veah , inau numai suval keil ka narmumontei tounah keil enek keke nakilea malah keil avamai ven Iesu . En sakien enek , nasak visi moumon asa meatin keil amundemi mal keke nakilea malah tei en keil avamai ven Iesu keke voutut moulien one .
46009023	Tounah vasi koa namumoni , namumoni keke more longlongien kilea heka vasi out , keke inau nakilea makur tokolkatien keil teni vatal min meatin keil enek .
46009024	Demkatien onami suval lohlohien tai koa meatin houlu amul amulohloh eni , ka meatin hetas hekur uite teni . Sakini , en lohlohien ten demkatien onami , miheloh hekeih keke mivakur uite ten demkatien onami .
46009025	En out netan , meatin keil talohlohien amul avuli kat sakien keil one keke avasak mesen keil ven lohlohien enek . Ka keil amumoni keke vahit avakur uite ten lohlohien koa vahi salosalo tai koa , hervitei tuetin , hemande . Ka ir , romumoni keke rovakur uite koa sakras vamande .
46009026	Sakini , en moulien onak , navuli kat sakien ka rendemien keil onak . En lohlohien ten demkatien , namuloh mal keke matokol keite teni . Nasuval meatin koa mutit . Narsontei hek en out vasis . Vuo , nasak visi keke mason hek vaso lises .
46009027	Lises , namumoni keih enau eris keke mahuli kat envatien keil ten avek . Namumoni mukonek keke , navong nihitehiten selusien onen Ahi min meatin sav keil hevus , Ahi hervitentei minau hehit nasakras emun makur uite ten demkatien onak .
46010001	Tuak ka ahinkuli keil , ekvat kami mivandem kat asa koa kur out en avu orer keil koa amusil Mosis mulamu . En ualien one , Ahi mul koe keil en mahmah onen ka sakin keil amu koteh Atas Hilhili .
46010002	Navong aling rendemien one keke avousil Mosis , suval koa mahmah ka atas enek vi baptaes en keil umai avi meatin keil onen .
46010003	Keil vasi akan vati veret tas , koa vi manna koa Ahi sani min keil .
46010004	Ka keil vasi amun vati oai tas koa Ahi sakini kistal ran mari ahat . Mari ahat enek vi tatavolien tai usil Kristo koa musil keil ka san oai min keil en ualien one .
46010005	Ka avaseini keke Ahi mul lei kat revi keil , vesesal me-Isrel keil vasi , Ahi rositei ven keil . Sakini , kei sakin keil umatmat ka teiai keil one mul retasil en out volvol , ka arrokoltei out ten tokolkatien .
46010006	Tounah keil ekek koa kistal en keil vi metai tai minir vasel kat ir ernahattei keke rovoumon tounah keil tatisa suval koa keil amumoni .
46010007	Kami minahatei netan min nana keil suval koa keil amumoni . Veni navong amumoni , amumon tisaen suval koa Tus Votut viteni koa vit , “ Navong me-Isrel keil arondan en mari anien keke uva netan min nana koa kur niniven buluk , amunmun houlu ka amatil vituai ral min keil eris . ” (Eks 32:6)
46010008	Ir ronoumtei natisa en aver nasuval koa tei en keil amumoni . Veni Ahi san mahien min keil ven tisaen enek , ka meatin taosen hanumau ka etel emun (23,000) umatmat en avong tas .
46010009	Ir ronasak vistei ranaleh vurohien onen Kristo namai enir nasuval avong koa tei en me-Isrel keil amum tisa ka Ahi sakin amot tisa uva akat vini keil .
46010010	Ir ronaselus kututtei en asa koa Ahi mul mumoni suval koa tei en me-Isrel keil amumoni , ka Ahi san angelo tai mai mu vinvini keil .
46010011	Tounah keil enek kur out en keil keke avahi metai keil avasel kat meatin sav keil . Ka amutisi vahi selkatien minir koa romoul en avong koanik koa vesesal out netan ka tounah koa mul ien hevuol .
46010012	Sakini , munak mimundemi keke mimul mimulomal keih veah en demkatien onami , mihelei kat revi minamottei en tisaen .
46010013	Sakvisien vasi koa mikuri en moulien onami asuval sakvisien keil koa amul umai en meatin vasi keil . Ka Ahi , koa mul vuli kat hatkatien keil onen keke vakataun meatin keil onen , kei hermaentei sakvisien tai hemai en kami koa misakras mivali eni . Ka en avong koa tisaen keil umai asak vis kami , Ahi hesan sise min kami keke mivamea rani .
46010014	Sakini tuak onak eli keil , minahatei netan min nana keil . Anatin , mihelohosae ran sakien enek .
46010015	Namul naselus min kami suval meatin keil koa vatie mul . Kami mihelei rahit en selusien onak keke vi anatin vuo rovitei anatin .
46010016	Mihendem visi . Navong ir romun uaen en Anien Votut onen Asuv koa romasmas Ahi veni , romundem usil ran Iesu Kristo koa mutut ir . Ka navong rovul vahas veret ka rokan vituai eni , romundem usil aven Iesu koa mat en aiveave venir . En sakien enek ir rorie lati keke romai rovi aven Iesu Kristo koa tas .
46010017	Romul rovul vahas veret tas . Sakini , navong rokanian vituai , rorie lati keke , avaseini rovi houlu , rovi aven koa tas .
46010018	Mihendem vis meatin keil ten out Isrel . Navong keil akan hati sanien koa alingi en ahor ten sanien , keil akapil vituai keke uva netan min Ahi .
46010019	? Asa varei vi aneite ten selusien onak ? ? Nana tai vi ahi anatin ? ? Ka anien koa asani va mini vi tounah tai en meten Ahi ?
46010020	! Vuo , avi heisav enges ! Namul naviteni keke buluk ka sipsip keil koa amuasi ka alingi en ahor ten sanien onen nana keil , amul asani min temat keil , arsantei min Ahi . Ka inau ekrovattei li mivaha netan min temat keil ka mivapil vituai vatal min keil .
46010021	Misakras mivamun uaen en Anien Votut onen Asuv ka , katau , mivaha mivamun uaen emun en out koa uva netan min temat keil ien . Misakras mivanian en avet ten Anien Votut onen Asuv ka mivanian emun en avet en out koa asan sanien min temat keil ien .
46010022	? Mukave ? ? Mivit mivasakin Asuv vavuroh veni mivit mivousil asuv tamun ? ? Mimundemi mivit mikeih imok keke mihelohosae ran vurohien onen ?
46010023	Kami mimul miviteni mivit , “ Ahi mul maen komai memumon tounah vasi . ” Koanek anatin , ka tei en tounah keil enek artahostei ven kami . Mikilea mivahiten selusien koanek , ka tounah houlu rokatauntei moulien onami .
46010024	Tovuol en kami voumon tounah koa vakataun kei sasen . Vuo , en sakien vasi onami , mihekataun meatin sav keil eni .
46010025	Sakini , mihoumoni hemukonek : vuseri koa avuli en out ten hulhulien , tahos keke mivahuli ka mivani . Ka minahistei keil keke mivahotini keke vuseri enek ka en sanien koa asani min nana keil veni vahesa napurun rendemien onami .
46010026	Veni Tus Votut viteni vit , “ Out netan ka tounah vasi koa amul ien avi onen Ahi . ” (Sam 24:1)
46010027	Ka munak meatin tai koa rovitei Kristin sisil enuk keke kovanian en teim sen , ka komaeni , kian anien vasi koa sani minuk . Konahistei konahit , “ ? Anien enek ka kave ? ” keke kovahotini mal kovani .
46010028	Ka munak meatin ekek hehiteni minuk hehit anien koanik asani min nana keil , konantei . Veni vahesa kei viteni minuk veni mundemi romaltei kovani . Ka hemukonek , herpuruntei rendemien onen .
46010029	Navit usil asa koa mal en rendemien onen meatin sav , rovitei rendemien onomi . Ka vahesa tai en kami hehit kesi minau hehit , “ ? Vensa nimaen rendemien onen meatin sav heting koe asa koa inau nakilea moumoni ?
46010030	? Veni munak namasmas Ahi ven anien ak , vensa meatin sav kilea vaselus karen inau veni namul nakani ? ”
46010031	Sakini , navong mimul mikanian , vuo mimun etai tounah , vuo en tounah vasi koa mimul mimumoni , mihoumoni en sakien tai koa hehati lat isen Ahi .
46010032	Anatin , sakien onami napuruntei rendemien onen Siu keil vuo koakeil arvitei Siu vuo rendemien onen koakeil amul en Sios onen Ahi .
46010033	Sakini , mihoumoni hesuval koa inau namumoni : en tounah vasi koa namumoni nasak visi moumon asa koa mal en meten meatin sav keil . Narmundemteis asa koa hekataun inau enges , ka namundem usil asa koa hekataun meatin sav keil keke vahesa keil ikur demkatien eni ka Ahi houtut moulien one .
46011001	Sakini , mihelisungein sakien keil onak , hesuval koa inau namul nalisungein sakien keil onen Iesu .
46011002	Namasmas kami veni , lisenges , mimundem kat inau ka mimusil hihiseien keil koa nasani min kami .
46011003	Ka ekvati keke kami mivailea keke Iesu vi avat onen meahos vasi keil , meahos tai vi avat onen ahin onen , ka Ahi vi avat onen Iesu .
46011004	Sakini , munak meatin tai mul vis vuo vit luvat selusien onen Ahi en meten meatin keil ka mul kav koe vatin , kei rie lati keke mul san memouen ven avat onen koa vi Kristo .
46011005	Ka munak ahin tai mul vis vuo vit luvat selusien onen Ahi en meten meatin keil ka rokav koetei vatin , en sakien orer , kei mul rie lati keke mul san memouen ven avat onen koa vi meatin onen . Sakien enek suval memouen koa ahin kuri navong asev en vatin .
46011006	Ka munak ahin tai enrovattei vav koe vatin , mal keke isev en vatin . Ka veni vi memouen keke asev en vatin ahin tai , hetahos imok keke heav koe vatin en kaliko tai .
46011007	Meahos keil , mal keke anav koetei vatie veni akur suvalien onen Ahi ka amul arie lat hetetamenien onen . Ka ahin keil , keil amul arie lat hetetamenien onen meatin keil one .
46011008	Veni meahos , Ahi romumontei vaka en ahin , ka mumon ahin ka en meahos .
46011009	Ka Ahi romumontei meahos vakataun ahin , ka mumon ahin vakataun meahos .
46011010	Sakini , mal keke ahin tai heav koe vatin vatie lati keke meatin onen vi avat onen . Houmon sakien enek vasakin angelo keil isi keil navong iles sakien ten houhouen onen .
46011011	Avaseini mukok , en moulien orer en Iesu , mal keke ahin keil ka meahos keil amum vituai , veni ahin tovuol munak meahos tovuol , ka meahos tovuol munak ahin tovuol .
46011012	Veni en sakien koa Ahi mumon ahin ka en meahos , Ahi mumon meahos ka en ahin navong avasi . Ka tounah vasi koa amul aka ven Ahi .
46011013	Kami milei rahit en usite koanek : ? Mal keke ahin tai hehis min Ahi en meten meatin keil navong rokav koetei vatin ?
46011014	Veni , navong roles meahos tai koa hilin tetaveah , rolesi keke romaltei ka vi memouen mini .
46011015	Ka navong ahin , hilin tetaveah , rolesi tahos imok ka rovati lat isen . Veni Ahi san hilin mini vav koe vatin .
46011016	Ka munak etai en kami envati voumon selkututien usil sakien enek koa ahin mul kav koe vatin navong mul vis , navit mahiteni keke sios vasi keil onen Ahi amul amusil sakien enek , navong umai vituai keke uva netan min Ahi , ka komai eiloheh keil mermaentei sakien savsav keil .
46011017	Ka en usite ekek , narmasmastei kami eni : navong milah ruai , rovitei ven tounah koa tahos , ka ven tounah koa tisa .
46011018	Mulamu , nalonge keke navong milah ruai , mimul miriti vas kami mivi vangite savsav keil . Ka navong nalonge , namundemi keke hati selusien teni vi anatin .
46011019	Ka vahesa hetahos keke mimul miriti vas kami mukok keke mihehotin isei keil en kami avi onen Ahi anatin .
46011020	Navong milah ruai keke mikur Anien Votut onen Asuv , mirmumontei en rendemien keke mivandem Asuv Iesu .
46011021	Veni navong mimumon anien enek , tei en kami akan vasi anien ae mulamu . Ka sakini , tei en kami amai kat keil veah , ka teisav emun amunmun vini keil .
46011022	? Mukave ? ? Teim onami tovuol keke mivanian ka mimunmun ien ? ? Vensa mimul mipurun Sios onen Ahi ka misakin koakeil tounah one havivi amemou ? ? Mimundemi mivit mahiten sa min kami ven sakien koanik ? ? Mamasmas kami ? ! Vuo , nasakras !
46011023	Hihiseien usil Anien Votut enek koa nasani min kami , nakuri ven Asuv Iesu keke en vongien koa asa lat moulien onen , kei kur veret tai .
46011024	Ka navong san masmasien min Ahi veni , kum vahasi ka viteni vit , “ Koanik vi avek koa nasani min kami . Mihoumoni hemukonek keke mihendem usil nau . ”
46011025	En vati sakien enek , navong akanian evus , Iesu kur veiuaen ka viteni vit , “ Uaen koanik vi rak vasakin hatkatien hau onen Ahi vakeih ka vamai vahi anatin . Mihoumoni hemukonek keke mihendem usil nau . ”
46011026	Sakini , hetokol avong koa Iesu hemai ris eni , en avong vasi koa mikan veret koanik ka mimun uaen enek mimul mivitehiteni keke Asuv mat vinat meatin keil .
46011027	Sakini , munak meatin etai kan veret vuo mun uaen en Anien Votut onen Asuv Iesu en sakien koa romaltei , kei hekur mahien veni mul mumon tisaen vakat aven Iesu ka ran .
46011028	Sakini , helamu en avong koa mihean veret ka mihemun uaen koanik , kami vasi mihendem usil aneite teni ka mihelei rahit moulien onami .
46011029	Veni munak mikan veret ka mimun uaen en sakien tai koa mul purun meatin sav keil koa avi aven Asuv , mimul mileh mahien onen Ahi emai en kami .
46011030	Ven sakien onami enek , houlu en kami amesai ka ave memerau , ka tei en kami umat .
46011031	Ka vahit rovalei rahit moulien orer valamu , mahien onen Ahi varmaitei en ir .
46011032	Ka navong Ahi san mahien minir kosa , mumoni vatalimal enir . Veni navong romai romal eris en meten , reherkurtei mun mahien en Avong Ekor navong hesan mahien min meatin keil en out netan .
46011033	Sakini , tuak ka ahinkuli keil en demkatien , navong milah ruai keke mivan Anien Votut onen Asuv , mihetosin teisav keil keke mivatiti anien ami .
46011034	Ka munak amai kat kami , miheanian en teim onami helamu . Hesakini , navong milah ruai , miherlehtei mahien onen Ahi hemai en kami . Ka en usite ten tounah sav keil , nihisein kami eni navong nimai .
46012001	Tuak ka ahinkuli keil , ekvati mahit kes asa koa mimutisi minau usil sanien keil koa Ninin Votut mul sani , veni ekvati keke kami mivailea anatinien usili .
46012002	Kami mikilea keke , mulamu , navong mireingeingen Ahi semau , tounah sav keil houlu amulamun kami mivupuol en sise sav keke mivaha netan min nana keil koa asakras avaselus min kami veni armoultei .
46012003	Sakini , ekvat kami mivailea revi asa koa mul rie lati keke Ninin Votut mul en meatin tai . Koakeil Ninin Votut mul en keil , asakras avasesenda en Iesu . Ka koakeil Ninin Votut tovuol en keil asakras avahiteni vahit , “ Iesu vi Asuv anatin . ”
46012004	Sanien tateisav keil avi houlu , ka Ninin tas mul san keil vasi .
46012005	Kataunien tateisav keil avi houlu , ka romum min Asuv tas .
46012006	Ka umen tateisav keil emun avi houlu , ka Ahi tas mul san keihoen minir keke rovoumoni .
46012007	Ninin Votut mul vothot en kei en moulien onen tetai en Kristin vasi keil vakataun Kristin savsav keil emun .
46012008	Min meatin tai , Ninin sakini mul vit lat selusien ten meteisauen koa ka ven Ahi . Ka min meatin sav tai , vati Ninin enek mul vothot en tounah mini keke vahit meseni min meatin sav .
46012009	Min meatin sav , Ninin enek mul san demkatien keke tounah tai hekistal hehi anatin . Ka min meatin sav eris , Ninin vatenek sakini kilea vasak revi aven meatin sav keil .
46012010	Min tai , san keihoen voumon merikel ; ka min teisav , san keihoen vahit luvat selusien koa Ahi sani mini . Min teisav tamun , sakini valei kilea asa koa ka ven Ninin onen Ahi , ka asa koa ka ven ninin tisa keil . Min meatin tai , Ninin maeni vaselus en selusien savsav keil , ka min meatin sav , maeni valong kilea en selusien koa kei mul viteni .
46012011	Tounah vasi keil enek avi sanien keil koa Ninin tas mul sasani . Ka kei varei mul riti retai en keil min meatin keil musil rendemien onen .
46012012	Ninin Votut mul san retai en sanien min koakeil amusil Iesu veni asuval aven koa tas koa hati usiven houlu amul ien . Avaseini hati usiven keil avi houlu , avi aven koa tanges .
46012013	Anatin , avaseini keke rovi Siu vuo rovitei Siu , rovi slev vuo romaluv , rovi baptaes en Ninin Votut tas ka kei sakin ir romai rovi vangi meatin tas koa vi aven koa tas . Ka vati Ninin enek mai sien ir vasi .
46012014	Anatin eli , en aven meatin tai , hati usiven houlu amul ien .
46012015	Munak ale tanetan tai hehiteni hehit , “ Inau narvitei ahe , sakini narkapiltei en aven meatin koanek , ” hersakintei ale tanetan enek herkapiltei mun hetal min aven .
46012016	Ka munak araling tai hehiteni hehit , “ Inau narvitei amet , sakini narkapiltei en aven meatin koanek , ” hersakintei araling enek herkapiltei mun hetal min aven .
46012017	? Munak aven meatin tai vahi amet enges , hetaengon tounah hemukave ? ? Munak aven vahi araling enges , hemusmus hemukave ?
46012018	Ka romukteinek , veni Ahi ling revi hati usiven tateisav keil vasi ten aven meatin amusil rendemien onen .
46012019	Munak usiven keil vasi avi vati usiven tanges , hervitei mun etai aven .
46012020	Ka romukteinek veni hati usiven tateisav keil akapil vituai keke avahi aven meatin koa tanges .
46012021	Sakini amet tai sakras vahiteni min ahe vahit , “ Inaus nakilea mato , ekrovattei keik . ” Vuo avat sakras vahiteni min alen vahit , “ Inaus nakilea mato , ekrovattei keik . ”
46012022	Romukteinek . Veni hati usiven keil koa rolesi mermerau imok , aven meatin enek sakras vato munak keil armultei ien .
46012023	Hati usiven keil koa romundemaen keil , romusin koe revi keil . Ka hati usiven keil koa romemou en keil , rolei kat revi keil tahos .
46012024	Ka hati usiven keil koa amul en mesai , rormusin koetei keil . Ka Ahi ling revi usiven keil ten aven amul en vulei kati keke koakeil romundemaen keil , rovouhou min keil en sakien koa romusin revi keil .
46012025	Ahi mumoni mukonek vasakini keke tasilien hetovuol en aven meatin tai , hati usiven keil vasi umon sakien hetas ka ilei kat revi hati usiven sav keil .
46012026	Hesakini , munak hati usiven tai ten aven meatin mul longe tisa , hati usiven vasi keil ilonge hetisa hetal mini . Ka munak avati lat hati usiven tai , usiven vasi keil ilonge hetahos hetal mini .
46012027	Namul navit usil sakien ten hati usiven keil veni kami vasi mivi hati usiven keil ten aven Iesu Kristo .
46012028	Aven enek vi Sios onen Ahi , ka kei ling hati usiven keil ien koa amukok : koa mulamu , ling eiloheh keil ; koa elu eni , ling provet keil ; ka koa etel eni , ling tiser keil . Ka koa katau eni , Ahi san keihoen min meatin savsav keil en sios ; koakeil akilea avoumon merikel ; koakeil avasak revi meatin keil ran mesaien ; koakeil avakataun mesav keil ; koakeil avahi metai keil ; ka koakeil avaselus en selusien keil tateisav koa areingeingeni mulamu .
46012029	Rovitei meatin vasi keil ten sios koa avi eiloheh keil , vuo provet keil , vuo tiser keil , vuo akur keihoen keke avoumon merikel .
46012030	Rovitei keil vasi koa akur keihoen keke avasak revi meatin keil ran mesaien one , vuo avaselus en selusien keil tateisav , vuo avahit luvat aneite ten selusien koa amul aviteni .
46012031	Ka kami emihehati mok sanien keil koa hehi hetetamen imok vakataun meatin sav keil en sios onen Ahi . Ka helamu , nihisein kami emau en tounah tai koa tahos imok mulin sanien keil enek .
46013001	Avaseini munak nakilea maselus en selusien tateisav keil ten out netan ka selusien onen angelo keil emun , ka munak envatien onak en meatin sav keil tovuol , selusien keil vasi onak vi verien enges suval namumuas heisav en ave vuo bel tai .
46013002	Vahesa makur keihoen keke mahit luvat selusien onen Ahi , vuo mailea en tounah vasi koa mul suai ka ileilien sav keil , vuo demkatien onak keih imok keke moumon tounah koa marite suval makulat mari hou keil ran vulie . Ka avaseini nakilea moumon tounah vasi keil ekek , munak envatien onak tovuol , navi heisav enges .
46013003	Vahesa masan vasi tounah onak vaha min koakeil tounah one tovuol , vuo mamae lat avek avapurunau veni namusil Iesu keke mahasi nau veni . Ka munak namumon tounah keil enek , ka envatien onak en meatin sav keil tovuol , Ahi hersan etai tounah minau veni .
46013004	Kei koa envatien koa vi anatin mul ien mul rie lati en sakien keil ekek : vi tinahos , tin natamureitei , nahi elutei , nahasitei , ka nandem maentei meatin sav keil .
46013005	Kei koa envatien mul ien nakarentei meatin sav keil , nahitei metenan , navurohtei nakalah , ka nahuli kattei tounah keil koa meatin sav mumoni romaltei eni .
46013006	Kei nasitei kei en tounah keil tatisa , ka hesi kei imok en tounah keil koa musil anatinien .
46013007	Envatien mul sakin ir rokilea rovalomal en avong vasi , ka demkatien orer hekeih lisenges . Kei sakin ir rokilea rovaling desien orer en Ahi ka hatkatien keil onen , ka rovarmottei avaseini asa koa hemai .
46013008	Sakien ten envatien hel lises ka lisenges . Ka sakien koa avit luvat selusien onen Ahi , kei heha hevuol . Selusien savsav keil koa tei en meatin keil avitehiteni , keil ivus . Ka ileilien koa meatin keil akuri ran Ninin Votut , kei mun heha hevuol .
46013009	Veni asa koa rokilea eni ka asa koa rovit luvati , Ahi vothot en hatte havivis minir .
46013010	Ka navong Ahi hehothot en tounah vasi keil minir , havivis koa vothot eni minir tuai , heha hevupuol .
46013011	Navong semau navi titiali , naselus suval titiali , rendemien onak suval titiali , ka namundem usil tounah keil suval titiali . Ka navong numai navi mari meatin , nalokovein sakien onen titiali keil .
46013012	Veni kosa , rorkilea vasitei tounah keil onen Ahi . Kei suval koa romul roles vis niniven tounah keil enek en titi kilas tai . Ka en avong koa hemai veah , rehelei vasin tounah keil enek en meter kati . Anatin , asa koa rokilea eni kosa havivis , ka en avong enek , reheilea en tounah vasi hesuval koa Ahi kilea vasi enir tuai .
46013013	Ka kosa , rehel rehoumon sakien etel enek : reheling demkatien orer en Iesu , rehendesini keke Ahi houtut ir , ka envatien orer hel en Ahi ka meatin sav keil . Ka koa marite en sakien keitel enek vi sakien ten envatien .
46014001	Kami mihehikiti mihetie lat envatien min meatin sav keil , ka emihehat imok sanien keil koa Ninin onen Ahi mul sani min meatin keil onen . Ka sanien koa emihehati mok keke mivakuri vi sanien koa sakin meatin tai kilea vahit luvat selusien onen Ahi .
46014002	Veni koakeil akur sanien koa sakin keil aselus en selusien tateisav keil arselustei min meatin sav keil . Vuo , amul aselus min Ahi enges . Ka amul aselus usil tounah koa mul suai ka en keihoen ten Ninin Votut , ka meatin tovuol koa valong kilea asa koa amul aselus usili .
46014003	Ka meatin koa vit luvat selusien keil onen Ahi mul selus min meatin keil . Ka selusien onen mul kataun keil , mul san keihoen min keil , ka mul vati lat rendemien keil one .
46014004	Koakeil aselus en selusien tateisav keil amul akataun keil sase enges . Ka koakeil avit luvat selusien onen Ahi amul akataun meatin vasi keil ten sios .
46014005	Inau ekvati keke kami vasi mivailea mivaselus en selusien tateisav keil . Ka ekvati mok keke houlu mun en kami mivakur sanien koa mivahit luvat selusien onen Ahi . Anatin , meatin koa vit luvat selusien onen Ahi mul kataun meatin sav keil mulin kei koa mul selus en selusien tateisav keil . Selusien tateisav keil atahos munak meatin tai mul koa kilea vahit luvat aneite teni min meatin sav keil vakataun moulien one .
46014006	? Tuak ka ahinkuli keil , munak numai ven kami ka niselus min kami en selusien tateisav keil koa kami mireingeingeni , koanek hekataun kami ? ! Vuo , sakras ! ? Ka munak numai keke mahothot en tounah koa Ahi sani minau , vuo masan ileilien tai , vuo mahit luvat selusien onen Ahi , vuo nihisein kami en tounah , koanek hekataun kami ? ! Anatin , hekataun kami !
46014007	Kitar ka iukalele luvi tounah koa moulien tovuol en keilu , lura tavol usil rendemien koanek minir . ? Munak meatin tai muasi ka rovuli kat revitei string keil teni , meatin keil ilong kilea tun teni hemukave ? ! Asakras !
46014008	? Ka munak meatin tai houh amaru keke vahise meatin keil tavaeen avasak mesen keil ven vaeen , ka kei rosa revitei rea teni , isei kilea vasak mesen keil ? Meatin tovuol .
46014009	En vati sise enek , munak tai en kami mul selus en selusien tateisav tai koa meatin sav keil areingeingeni , keil asakras avalong kilea eni . Kei mul selus heisav enges .
46014010	Anatin keke selusien tateisav keil houlu amul en out netan , ka aneite ten keil vasi mul .
46014011	Ka munak meatin tai emai venau ka selus minau en selusien koa inau nareingeingeni , kei hehi heou minau , ka inau mun nihi heou mini .
46014012	Sakini , veni kami emivati mok mivakur sanien keil koa Ninin Votut mul sani , mihesakvisi mivakur sanien keil imok koa hekataun meatin vasi keil ten Sios onen Ahi .
46014013	Sakini , meatin koa kur sanien koa sakini kilea vaselus en selusien tateisav keil hehis min Ahi vakur emun sanien keke vahit luvat aneite teni .
46014014	Veni munak navis en selusien tateisav tai , ninin onak mul vis , ka rendemien onak romumon etai tounah .
46014015	? Asa suk numoni ? Nihikiti keke nihis hetal ninin onak , ka nihis hetal min rendemien onak emun . Nihikiti keke nisau hetal ninin onak , ka nisau hetal min rendemien onak emun .
46014016	Suval , munak meatin tai mul masmas Ahi en selusien tateisav tai en ninin enges , meatin sav keil koa alonge ka arlong kileatei asakras avahiteni avahit “ Anatin ” ven hisien enek .
46014017	Veni avaseini hisien onom ten masamasien mal enges , rokatauntei meatin sav keil .
46014018	En usite onak , namasmas Ahi keke maenau maselus en selusien tateisav tai houlu mok mulin kami vasi .
46014019	Ka navong Kristin keil alah ruai keke avoumon sios , namundemi hetahos imok keke nisan hati selusien elim enges koa meatin keil ilong kilea eni keke vahisein keil , helin munak niselus en selusien hehi taosen tai (1000) en selusien tateisav tai koa arlong kileatei .
46014020	Tuak ka ahinkuli keil , minandemtei mun en tounah keil enek nasuval mivi titiali keil . Mihehi titiali enges en usite ten tisaen , ka en tounah keil onen Ahi , mihendem usili hesuval mivi mari meatin keil .
46014021	En selusien onen Ahi mulamu , amutisi avit , “ Heka en meatin keil koa aselus en selusien tateisav keil ka heka en ongen heou keil emun , inau , Ahi Asuv , niselus min meatin keil onak , ka en avong enek emun , keil ilong seseinau . ” (Aes 28:11-12)
46014022	Sakini , sanien ten selusien tateisav keil vi metai vatie lat keihoen onen Ahi min koakeil arkurtei veah demkatien , rovitei ven koakeil akur demkatien tuai . Ka sanien keke avahit luvat selusien onen Ahi mul rie lat keihoen onen Ahi min koakeil akur demkatien tuai , rovitei ven koakeil arkurtei demkatien .
46014023	Munak kami vasi ten sios mihemai mihelah ruai ka kami vasi mihel miheselus en selusien tateisav keil , koakeil areingeingen sakien enek vuo koakeil arkurtei demkatien umai neim , ka keil indemi ihit kami vasi mivi vau .
46014024	Ka munak kami vasi mihehit luvat selusien onen Ahi , koakeil umai ilea tisaen keil one ka ilea mal keke ikur mahien veni munak irvilestei .
46014025	Meatin keil enek ilea keke Ahi kilea en rendemien vasi keil one koa mul suai . Hesakini , imai imalingling iha netan min Ahi ka ihiteni ihit , “ O anatin eli , Ahi ro ral min kami . ”
46014026	? Tuak ka ahinkuli keil , mihoumon sa navong milah ruai keke mivaha netan min Ahi ? Mihoumoni hemukok : tetai en meatin hesan tounah vakataun meatin keil ten sios eni , suval meatin vahis isan souen tai keke meatin keil avasau eni ka tamun hehihisei , tai hehit luvat selusien onen Ahi , tamun heselus en selusien tateisav tai , ka tamun teisav koa long kilea eni hehit luvat aneite teni .
46014027	Munak meatin tei keil avit avaselus en selusien tateisav keil , helu enges koa luheselus , vuo herlintei hetel : tai vis ka tamun , ka meatin sav hehit mesen aneite ten asa telmul telviteni .
46014028	Ka munak meatin koa kilea vahit mesen aneite teni selusien oneatel tovuol , telheto raeng enges en lahruaien onami . Keitel telheselus en selusien tateisav oneatel min Ahi enges navong telro saseatel .
46014029	Mihemaen meatin helu vuo hetel keke telhemai telhehit luvat selusien onen Ahi , ka kami sav keil mihelei rahit selusien oneatel .
46014030	Ka munak Ahi hehothot en ileilien tai min meatin tamun koa mul rondan ral min kami , meatin koa mul vit luvat selusien onen Ahi hehati en selusien onen .
46014031	Kami vasi mikilea mivahit luvat retai en selusien onen Ahi vasakin kami vasi mivailea eni ka mivakur kataunien rani .
46014032	Koakeil amul avit luvat selusien onen Ahi akilea avahuli kat selusien one
46014033	veni Ahi orer rovitei Ahi koa mum lango en tounah keil . Vuo , vi Ahi koa mumon tounah vasi onen en sise koa mal . Suval amumoni en sios sav vasi keil ,
46014034	atou keil ito raeng en lahruaen keil en sios . Komai eiloheh keil mermaentei ahin keil avaselus en sios . Ka ilong kat avat one suval koa Mengkatien onen Mosis mul viteni mun .
46014035	Munak keil evati availea en tounah tai koa avit usili en sios , keil ihis meatin one keil en out teim . Veni vi memouen keke ahin tai vaselus neim en sios .
46014036	? Mukave ? ? Selusien onen Ahi kistal rohtoh ka en kami enges , me-Korin keil ? ? Vuo mai rokol kami enges ? ! Vuo !
46014037	Ka munak tai en kami mundemi vit kei vi provet tai onen Ahi , vuo Ninin onen Ahi mul ien , kei heilea keke asa koa namutisi vat min kami vi mengkatien onen Ahi varei .
46014038	Ka munak meatin tai rolei kileatei koanik , kami minalei kileatei kei .
46014039	Sakini , tuak ka ahinkuli keil , emihehati mok mihehit luvat selusien keil onen Ahi , ka minating koetei koakeil aselus en selusien tateisav keil .
46014040	Ka en tounah vasi koa mihoumoni , mihoumoni en sakien koa hemal ka housil sise kati teni .
46015001	Tuak ka ahinkuli keil , ekvati mihendem ris more longlongien koa navitehiteni min kami . More longlongien enek , kami mikuri vi onami ka mimulomal keih eni .
46015002	More longlongien enek koa naviteni min kami , mul mutut moulien onami munak miling demkatien onami keih eni . Ka munak mimusil sise sav , demkatien onami hemai hehi heisav enges .
46015003	Veni more longlongien koa vi hetetamen imok koa inau nakuri , nasa lati vat min kami . Ka selusien teni keie : Iesu mat ven tisaen orer musil asa koa amutisi mul en Tus Votut .
46015004	Navong mat , arahini . Ka en avong etel teni , Ahi rali lati mea ran matien musil asa koa amutisi en Tus Votut .
46015005	Navong mea , kistal min Pita ka , evus , min teindan elu (12) onen .
46015006	Evus , en avong tai , kei kistal min koakeil amusili koa amulin handred elim (500) koa amul en out tai . Houlu en keil amoul veah kosa , ka teis umat tuai .
46015007	Evus , Iesu kistal min Tiemes , ka katau , kei kistal min eiloheh vasi keil onen .
46015008	Ka amuti manin keke , katau suk en keil vasi , Iesu kistal minau , suval amuti manin en titiali koa mai en avong koa romaltei teni .
46015009	Ven koanek , namundemi keke navi havivi mok en eiloheh sav keil , ka nalonge suval narvinvintei makur eis ten eiloheh tai veni , mulamu , nuvae kat meatin keil en Sios onen Ahi .
46015010	Ka ven more envatien onen Ahi , inau numai navi eiloheh anatin . Ka more envatien koa kei rie lati minau rovitei heisav . Veni inau namum keih imok mulin eiloheh sav keil . Ka rovitei inaus koa namul namum , ka more envatien onen Ahi mul mum ka enau .
46015011	Sakini , munak hihiseien enek heka venau , vuo heka ven eiloheh sav keil , koanek vi asa koa komai vasi mevitehiteni , ka koanik vi asa koa kami vasi mimai mikul anatin eni .
46015012	Komai memul mevitehiteni keke Iesu mea ris tuai ran matien . ? Mukonek , vensa tei en kami mimul mivit koakeil umat asakras avamea ris ran matien ?
46015013	Munak koanek vi anatin , vasuval koa Iesu emun romeatei ris ran matien .
46015014	Ka munak vi anatin keke Iesu romeatei ris ran matien , more longlongien koa komai mevitehiteni min kami vi heisav enges , ka demkatien onami emun vi heisav enges .
46015015	Ka hemukonek , selusien onomai usil Ahi emun vi liluvosien enges , veni mevitehiteni keke Ahi rali lat Iesu ran matien . Ka munak vi anatin keke koakeil umat asakras avamea ris ran matien , Ahi sakras vatali lat Iesu rani .
46015016	Veni munak koakeil umat irmeatei ris , Iesu emun romeatei ris ran matien .
46015017	Ka munak Iesu romeatei ris ran matien , demkatien onami vi heisav enges , ka kami mivupuol veah en tisaen keil onami .
46015018	Ka mukonek , koakeil akul anatin en Iesu koa umat tuai , keil emun avupuol en tisaen keil one .
46015019	Ka munak desien orer en Iesu mul kataun ir en moulien koanek enges , ka rokatauntei mun ir en moulien koa hemai , demkatien orer vi heisav enges ka mal imok keke rehelonge hetisa helin meatin sav keil .
46015020	Ka vi anatin keke Iesu mea ris tuai ran matien . Ka mearisien onen rie lati keke koakeil emun umat , imea ris . Iesu suval moei anien koa akur rohtoh eni koa rie lati keke anien sav keil houlu emun imemea ran ah .
46015021	Matien emai minir ka en meatin tai . Ka en vati sise enek , mearisien ran matien emun emai minir ka en meatin tai .
46015022	Ven asa koa Adam mumoni , ir koa rokistal en ara onen , romul romat suvali . Ka ven asa koa Kristo mumoni , koakeil akapil ral min Iesu , imea ris ran matien hesuvali .
46015023	Ka tetai en ir hemearis en avong mal teni : Iesu mea mulamu , ka navong hemai ris , ir esuk koa rovi onen , rehemea ris .
46015024	Ka katau en avong enek , keite ten tounah vasi hemai . En avong enek , Iesu hevae hetal min koakeil vasi atisa koa akur hiasuvien , hetetamenien ka keihoen , ka heloh lin keil vasi . Hevus , hiasuvien ten tounah vasi , hesani heha ven Ahi Tamer .
46015025	Musil rendemien onen Ahi , Kristo helosil kat tounah vasi emau hetokol avong koa hehitan en vativieh keil onen iha en hen .
46015026	Ka vativieh ekor koa Iesu hevae lini hehi matien .
46015027	Hesuval koa Tus Votut viteni koa vit , “ Ahi ling tounah vasi keil koa mumoni en hen . ” (Sam 8:6) Ka navong viten “ tounah vasi koa mumoni en hen , ” rokilea keke roselustei usil Ahi koa lingi en hen .
46015028	Ka navong Ahi ling tounah vasi mul en hen Natnali tuai , Natnali heling kei sasen en hen Ahi . Hesakini , Ahi varei hehi houlu heloh lin vasi tounah keil .
46015029	? En usite eris ten mearisien , munak vi anatin keke meatin keil asakras avamea ris ran matien , vensa varei tei en meatin keil , amul avi baptaes en keil en usite onen koakeil umat tuai ?
46015030	? Ka munak vi anatin keke meatin keil asakras avamea ris ran matien , vensa varei inau ka eiloheh sav keil memul mevisu en avong takeih keil lises ?
46015031	Anatin , en avong vasi keil , navisu ral min matien . Tuak ka ahinkuli keil , selusien onak vi anatin suval koa vi anatin keke namul navut nau ven demkatien koa mikuri en Iesu Kristo , Asuv orer .
46015032	En avong tai , me-Efesas keil aso koe nau ven selusien onen Ahi koa namul navitehiteni ka avit avatali vas vis nau vasuval avi huli rendan keil . ? Ka munak namumoni en rendemien koa ten out netan enges , ka meatin keil asakras avamea ris ran matien , hekataunau hemukave ? Veni munak hemukonek , hetahos imok rehousil rendemien matu onen Siu keil koa vit , “ Reheanian ka rehemunmun veni visuvong , rehemat . ” (Aes 22:13)
46015033	Minamaentei meatin keil analuvos kami suval selusien matu enek mul viteni , “ Navong kolah ruai ral min meatin tisa keil , more moulien onom hemai hehilehilu . ”
46015034	Sakini , rendemien onami hehiles hemai ris hetahos ka mihehati kami en tisaen keil onami . En lesien onak , sakien onami mul rie lati keke tei en kami areingeingen Ahi varei . Koanek vi memouen onami .
46015035	Vahesa meatin tai hehisi hehit , “ ? Meatin keil imea ris ran matien hemukave ? ? Ka navong imea ris , ave ilesi hemukave ? ”
46015036	Vati meatin koanek , vatin tovuol veni meatin vasi keil akilea en koanek : navong koluh utiai tai en atan , utiai enek hemat emau vasakin tounah tai hehiteh heka eni ka hemoul .
46015037	Ka navong koluh tounah tai , korluhtei tounah koa moul marite tuai . ! Vuo ! Koluh utite teni enges suval kon , bin , ka kabis .
46015038	Ka mul en Ahi keke vasakini hel hemoul hemarite hemukave . Ka en utiai tateisav vasi keil , kei sakin keil amoul amusil vati sakien keil one .
46015039	Ka koanek vatte tas en tounah keil koa amoul ka akur ave . Aven meatin keil teisav en aven tiredan keil , ka aven tiredan keil emun teisav en aven aman keil . Ka aven aman keil emun teisav en aven mesau keil .
46015040	Ka en vati rendemien koanek , tounah keil koa amul en teilang , ateisav en tounah koa amul en out netan . Tounah keil ten teilang avi moreite en sakien sav ten tounah keil ten out netan .
46015041	Ka keil emun ateisav . Tetinien ten meten eai teisav en tetinien ten avati , koa teisav emun en tetinien onen hitu keil . Ka en hitu keil emun , tetinien one teisav en keil eris .
46015042	Sakini , en vati rendemien enek , aven koakeil umat iteisav en ave koa ikuri navong imea ris ran matien . Navong arahin teiai onen meatin tai , teiai enek hemande hesuval aluh utiai tai . Ka navong meatin enek hemea ris ran matien , aven heteisav keke hel lisenges ka hermattei mun .
46015043	Navong arahin meatin tai , ales aven suval tounah koa rotahostei ka memerau enges . Ka navong hemea ris ran matien , iles aven keke hetahos imok ka keihoen hel ien .
46015044	Navong arahini , aven meatin tai hevinvin vato en out netan enges , ka navong hemea ris ran matien , aven enek hevinvin vato en out nesa . Veni aven meatin keil en out netan mul , rokilea keke ave koa ikuri en out nesa emun hel .
46015045	Ven koanek , Tus Votut viteni keke , Adam , koa Ahi mum rohtoh eni , mai vi meatin koa moul . Ka Adam koa katau , koa vi Kristo , mai vi ninin koa san moulien min meatin keil .
46015046	Ahi rosantei mau aver koa ten out nesa minir . Vuo . Mulamu , kei san aver koa vinvin rovato en out netan . Ka katau suk , hesan aver minir koa hevinvin rovato en out nesa .
46015047	En avong telamu , Ahi mum rohtoh en aven Adam , meatin koa mulamu , en atan ten out netan . Ka Adam koa katau , kei ka en out nesa .
46015048	Koakeil amul en out netan asuval Adam koa amumoni en atan . Ka koakeil imoul en out nesa isuval kei koa ka en out nesa .
46015049	Suval netin koa ir rokur suvalien onen meatin koa amumoni en atan , rehekur suvalien emun onen meatin koa ka en out nesa .
46015050	Tuak ka ahinkuli keil , asa koa namul naviteni ekek : ir rosakras rovaha rovakur vuler en out nesa koa Ahi vi Asuv Houlu eni vatal min aver koa vi husi ka ara enges , veni aver koa kilea vamat ka vamande sakras vato en out koa tounah keil asakras avamat ien .
46015051	Mihetaengon revi ka mahit luvat rendemien onen Ahi koa mul suai mulamu koa kei vothot eni kosa : hervitei ir vasi koa rehemat , ka ir vasi aver hehiles .
46015052	Hekistal hemukok : en hati avong tai , navong amuh kor en amaru onen Ahi , koakeil umat imea ris ran matien ka irmattei mun . Ka ir vasi koa romoul romules , aver hehiles . Tounah keil enek hekur out hekalah , hesuval navong mipol kat metomi ka mimule ris .
46015053	Veni hesuval koa rehekulat aver koa kilea vamat ka vamande keke rehekesi en aver koa sakras vamat vuo vamande .
46015054	Navong koanek hekur out , selusien koa mul en Tus Votut hemai hehi anatin koa vit , “ Matien , Ahi mu lini tuai . ” (Aes 25:8)
46015055	“ Matien sakras valoh lin ir . Keihoen onen hetovuol emun vapurun ir . ” (Hos 13:14)
46015056	Asa koa sakin matien kilea vapurun meatin keil vi tisaen . Ka tisaen kur keihoen onen navong rokilea en mengkatien keil onen Ahi ka rorali vasi .
46015057	Ka romasmas Ahi ven asa koa Iesu Kristo , Asuv orer , mumoni sakin ir roloh lin keihoen ten tisaen ka matien emun .
46015058	Sakini , tuak ka ahinkuli keil , veni mearisien vi anatin ka roloh lin keihoen ten tisaen ka matien , mihelomal hekeih ka minakaikaitei en demkatien onami . Mihemarir lises en umen koa mimumoni min Ahi Asuv veni mikilea keke umen onami hervitei heisav enges .
46016001	Tahos maselus usil asa koa mimutisi usil mane koa mimul milah ruaini vakataun meatin keil onen Ahi en out Serusalem . Kami mihoumoni hesuval koa naviteni min meatin keil en sios keil en provins ten out Kalesia .
46016002	En Sande en wik vasi keil , tetai en kami heling seh en tei mane housil asa koa kei votini en umen onen ka heling revi . Hesakini , navong nimai , miherlahtei mun mane enek .
46016003	Navong nimai , nitis leta keil ten ileaien ven koa keitel mirie lat keitel telvakur sanien onami vaha en out Serusalem .
46016004	Munak nilesi hetahos keke inau mun maha , keitel enek telhousil kat inau .
46016005	Anatin keke nimai nisao en kami , ka helamu , nika vas provins ten out Masedonia .
46016006	Vahesa nito hetal min kami ten avong havivis , vuo ten avati vahis ten an tisa . Hekatau eni , kami mikilea mivakataunau en sise onak en out kave maha ien .
46016007	Ekrovattei keke males kami vahi ten avong havivis . Munak Asuv hemaeni , ekvati mok mato vataveah vatal min kami .
46016008	Ka nito ekonek en taon ten out Efesas hetokol avong ten Pentekos
46016009	veni nalesi keke Ahi sehen voiteh keke umen keil onak en out enek , heite teni mariso , avaseini keke vativieh keil onak avi houlu .
46016010	Munak Timoti hemai ven kami , mihekur revi keke nandemkotei navong heto hetal min kami veni kei mul mum min Ahi Asuv suval inau etin .
46016011	Sakini , meatin hetovuol helei seseini . Mihekatauni mok keke heha ris en ualien onen en tomat keke vales inau , veni namul narosini ral min tunali sav keil en demkatien .
46016012	Mivis nau usil tuer Apolos . Nasak visi mahiteni mini keke hehat hesao en kami hetal min tei en tunali sav keil ten demkatien , ka kei enrovattei vahat emau en avong koanek . Navong kei heles ahho , hehat esuk ven kami .
46016013	En usite ten demkatien onami , mihelei kokoe eni ka mihelomal hekeih . Rendemien onami hekeih ka minametautei .
46016014	Umen vasi onami , mihoumoni hetal min envatien .
46016015	Tuak ka ahinkuli keil , kami mikilea en Stefanas ka onen keil koa akur demkatien mulamu en meatin savsav keil en provins onami ten out Akea . Keil asan vasi moulien one vakataun meatin keil onen Ahi .
46016016	Nasel kat kami keke mihesan kami keke mihehoum hetal min vati meatin keil amukonek ka meatin vasi keil emun koa amum keih ral min keil .
46016017	Nasi nau mok navong nales amaien onen Stefanas , Fotunatas , ka Akaekas koa aka ven kami , veni keitel telro ral minau en usite onami .
46016018	Keitel telvati lat rendemien onak , ka nakilea ihati lat rendemien onami emun . Sakini , mihehouhou en vati meatin keil koa amukonek .
46016019	Tuami keil en sios keil ekonek en provins ten out Asia aviten ' More ' min kami . Akuila ka Prisila emun ealuvati mok luvahiten ' More ' min kami en isen Asuv , hetal min koakeil alah ruai en teim onealu .
46016020	Kristin vasi keil en out enek emun aviten ' More ' min kami . Miheav kat kami en envatien onen Ahi .
46016021	Milesi , ral min hek kati namutis koanik , Inau Pol naviten more min kami .
46016022	Meatin koa envatien onen romultei en Asuv Iesu , sesendaen hel ien . ! Asuv orer , amai ! ! Anatin , maranata !
46016023	More envatien onen Asuv Iesu hel ven kami .
46016024	Envatien onak mul en kami vasi koa rokapil vituai ral min Iesu Kristo .
47001001	Inau Pol , eiloheh onen Iesu Kristo musil rendemien onen Ahi , namul namutis leta koanik ral min Timoti , tuer en demkatien . Namutis vat min kami koa mivi Sios onen Ahi en taon ten out Korin , ka heha min meatin sav vasi keil emun onen Ahi koa mimul en out savsav keil en provins ten out Akaea .
47001002	Navisi keke Ahi Tamer ka Asuv Iesu Kristo luhesan more envatien ka tomat onealu hel en kami .
47001003	Rehesan masmasien heha min Ahi koa vi Tata onen Iesu Kristo , Asuv orer . Kei vi Tata orer koa rie lat enmahisien onen minir ka mul vati lat rendemien orer .
47001004	Anatin , kei mul vati lat rendemien orer en avong keil vasi takeih rovisu eni . Hesakini , ral min rendemien tetahos koa Ahi mul vati lat ir eni , ir emun rokilea rovahati lat rendemien onen mesav keil koa amul avisu en avong keil takeih .
47001005	Veni romusil kat Iesu , romul rovisu en avong keil takeih en hen mesav keil suval koa kei mun kuri . Ka , en usite sav , en vati sakien koa Ahi vati lat rendemien onen Iesu , Ahi mul vati lat rendemien orer emun houlu .
47001006	Komai , eiloheh keil , memul mevisu en avong keil takeih keke mekilea mevahati lat rendemien onami ka mevakataun demkatien onami . Anatin , navong Ahi mul vati lat rendemien onomai , mumoni keke mekilea mevahati lat rendemien onami eni navong mikur avong keil takeih en hen mesav keil en sakien ten merauen . Veni avong keil takeih koa mimul mivisu eni vatte tas en avong keil takeih koa komai mun memul mevisu eni .
47001007	Sakini , avaseini melonge keke mimul mivisu en avong keil takeih suval koa memul mevisu eni , mekilea revi keke Ahi mul vati lat rendemien onami en vati sakien koa kei mul vati lat rendemien onomai eni .
47001008	Tuak ka ahinkuli keil , emaivati mevahit meseni min kami keke , navong komai memul en provins ten out Esia , meatin houlu amumoni keih en komai . Avong keil takeih enek koa mevisu eni mu tan en komai houlu mok keke mermundemtei mun mevahit mevamoul .
47001009	Memundem sesai suval etin meatin tai koa va en kot ka avit hemat . Ka melei kilea keke koanik kur out vasakin komai meherlingtei mun desien onomai hel en komai enges . Vuo , koanik kur out vasakin komai mevaling desien vasi onomai hel en Ahi koa mul rali lat meatin keil ran matien .
47001010	Anatin , Ahi mutut komai ran avong keil takeih koa vi ten matien enges . Ka sakini , melei kilea keke vati Ahi enek kilea voutut moulien onomai ran tounah savsav keil emun . Ven koanek , komai meling desien onomai keih eni keke houtut komai eris en avong etai ris veah .
47001011	Ahi houmoni hemukonek veni kami mimul mikataun komai en hisien onami . Hesakini , meatin houlu imasmas Ahi ven tokolkatien keil koa kei sani min komai musil hisien keil onami ka onen mesav keil en usite onomai .
47001012	Komai mesi komai veni memundemi mevit tounah vasi koa memul memumoni mal imok en meten Ahi . En out netan ekek , melei kati keke sakien onomai musil rendemien koa vi anatin ka muto suval koa Ahi envati . Romusiltei meteisauen onen meatin keil ten out netan . Ka memumon sakien keil enek vat min kami mok .
47001013	Asa koa memul memutisi vat min kami vi asas koa mikilea mivahuli ka koa mae keke mivailea eni . Ka ekvati mok miheilea eni .
47001014	Ka avaseini munak mirkilea revitei veah komai , en avong koa Asuv Iesu hemai ris eni , kami miheilea mivavut kami ven komai en vati sakien koa komai mun mehevut komai ven kami .
47001015	Veni nakul anatin keke misi kami venau , mulamu , naling rendemien onak emau keke nisao en kami en ualien onak hatte helu keke mivakur tokolkatien ten umen ka selusien onak hatte helu .
47001016	Anatin , mulamu , naling rendemien onak keke , navong maha moum en provins ten out Masedonia , maha mau masao en kami . Ka navong num evus ekonek , navit nisao ris en kami keke mivailea mivasila lat nau maha en provins ten out Sudea .
47001017	Ka asa koa naling kati viles ka narvatei mun ven kami . ? Ka mukave , mikilea mivandesin selusien keil onak ? Nalonge keke mimundemi namul namumon hatkatien keil onak musil rendemien keil onen meatin keil ten out netan enges . Mimundemi keke navi meatin taliluvosien tai koa mul viteni , ' anatin numon koanek , ' ka katau , naviteni suk navit , ' vuo , nirmumontei mun ' .
47001018	! Vuo , narvitei meatin taliluvosien ! Suval koa Ahi mum vasi hatkatien keil onen ka sakras valuvos , selusien keil onomai emun rovitei luvosien . En selusien onomai , navong meviteni , ' anatin mehoumon koanek , ' meherviteni suk mehehit , ' vuo , mehermumontei mun ' .
47001019	Anatin , mermultei mevaliluvos , veni Iesu Kristo , Natin Ahi koa Saelas , Timoti ka inau metselus usili min kami , kei roluvostei . Vuo , lises , navong Iesu vit , “ Anatin , numon koanek , ” kei mumoni varei .
47001020	Anatin , mermultei mevaliluvos , veni Ahi roliluvostei . Hatkatien vasi keil onen , Iesu mum vasi keil umai avi anatin . Ven koanek , navong rovis , romul rovit ' Anatin ' en isen Iesu Kristo keke rovahati lat isen Ahi vahi hetetamen imok .
47001021	Ka Ahi varei sakin komai ka kami mun romulomal keih en demkatien orer navong rokapil ral min Kristo . Ka Ahi varei ling seh en ir keke rovahi onen .
47001022	Kei mutis isen en moulien orer ka san Ninin Votut onen minir vato en tiner . Ahi mumoni mukonek vatie lati keke hesan vasi tounah koa kei vat kati vasani minir .
47001023	Sakini narvatei masao eris en kami en out Korin veni , vahit mahat , masel kat ris kami mun vakeih ka mivalonge vatisa ris . Ahi kilea keke selusien onak vi anatin .
47001024	Komai emairovatei mevahi houlu en kami keke mevameng kat kami en tounah keil lisenges , veni mimul mimulomal keih en demkatien onomi tuai . Komai emaivati mok mevoum vituai vatal min kami vasakin kami mivahilelau en sien .
47002001	Sakini namumon rendemien onak keke nirvattei ris emau keke miherlongtei ris hetisa ven selkatien keil onak .
47002002	? Veni munak numon kami mihelonge hetisa , isei mun heto keke voumonau nisinau ? Meatin tovuol veni nasakin kami milonge tisa houlu .
47002003	Sakini namutis leta tai min kami keke mikilea mivahiles ran sakien keil onami koa ramaltei . Hesakini , navong nihat nisao ris en kami , nirlongtei hetisa ven sakien tisa keil onami . Vuo , ekvati mok keke kami mihesakinau nilonge hetahos . Nakul anatin keke kami vasi mihoum vasi asa koa naviteni keke sien onak hemai hehi sien onami .
47002004	Navong namutis leta enek min kami keke masel kat kami , tinok mah , nalonge tisa , ka simetok motmot . Ka narmutistei vasakin kami mivalonge vatisa . Vuo , namutisi vasakin kami mivailea keke envatien onak en kami marite mok .
47002005	Ekvati maselus usil meatin keisom koa mum tisa . Asa koa kei mumoni romumontei inau nges malonge vatisa , ka , en usite tai , kei mumon kami vasi milonge tisa .
47002006	Mahien koa kami houlu misani min meatin enek vinvin tuai .
47002007	Sakini , kosa , hetahos keke mihoumon methos hetal mini ka mihehati lat rendemien onen . Hesakini , longtisaen onen herkav koe vasitei kei .
47002008	Sakini , napeah kami keke mihoumoni heilea ris keke envatien onami mul ien .
47002009	Navong namutis leta min kami mulamu , namumoni keke masak visi mahotini keke mivi anatin minau ka mikilea mivalong kat nau en tounah vasi . Ka anatin keke milong kat asa koa naviteni .
47002010	Ka kosa , ekvat kami mihoumon methos hetal mini . Ka navong kami mihoumon methos hetal min meatin tai , inau mun numon methos hetal mini . Ka munak vi anatin keke kei mumon tounah tisa va kat inau , en meten Iesu Kristo , namumon methos ral mini vakataun viluen onami .
47002011	Rehoumoni hemukonek veni rokilea revi rendemien vasi keil onen Temat koa mul sak visi vatiti vas ir ka vapurun ir en sise houlu .
47002012	Navong nasan leta onak min kami evus , namual nuva en taon ten out Troas keke mahiten more longlongien usil Iesu Kristo eni . Ka nalesi keke Asuv sehen voiteh en out enek keke moumon umen onen .
47002013	Ka navong narvotintei tuak Taetas en out enek koa nasila vat ven kami , namundemko houlu . Sakini nasentulai min meatin keil ekonek , ka nuva ris en sise onak maha en provins ten out Masedonia keke malekati .
47002014	Ka avaseini namundemko mukok , namasmas Ahi houlu mok . Namasmasi veni kei sakin Iesu Kristo vavae lin vativieh keil onen , ka lisenges kei mul mulamun komai en meten meatin keil . Ka en out vasi koa mulamun komai eni , more longlongien koa sakin meatin keil availea en Ahi mul ka vasi out .
47002015	Tei en meatin keil , Ahi mul mutut keil , ka teisav en keil amul avupuol . Ka navong mevitehiten more longlongien usil Kristo min meatin keil , Ahi si veni suval si kei navong mus vite ten sanien votut tai .
47002016	Navong koakeil Ahi mul mutut keil amusi , vi vite ten moulien min keil . Ka navong koakeil amul avupuol amusi , vi vite ten matien . ? Isei varei vinvin vakur vati umen koanek ? ! Meatin tovuol !
47002017	Ka komai mersuvaltei meatin keil houlu koa amul avis meatin keil keke avahul more longlongen onen Ahi ran keil suval vi titi tounah tai . ! Vuo ! Veni Ahi sila komai mevaha vasuval eiloheh keil onen keke mevahitehiten more longlongien usil Iesu Kristo . Ka melei kati keke sakien onomai musil rendemien koa vi anatin ka muto suval koa Ahi envati , veni mekilea keke meten Ahi mul en komai .
47003001	Navong namutis selusien enek min kami usil umen onomai , eiloheh keil , narmumontei keke mahati lat isomai eris en metomi . ? Vuo mukave ? ? Kami emivati mivakur leta ten hitkileaien ran hetetamen tai keke mikilea mivaling desien onami en komai ? ? Vuo kami mihetis leta ten hitkileaien en usite onomai keke meatin sav keil akilea avaling desien one en komai ? ! Vuo !
47003002	Veni kami varei mivi leta koa mul vit kilea keke mevi anatin . Ven envatien onomai en kami , isomi mul en tinomai keke meatin vasi keil akilea avahuli ka avalei kilea eni .
47003003	Anatin , demkatien onami koa vi anatin suval leta koa Kristo varei mutisi vahit kilea en komai . Ka romutistei eni vatal min pen tai . Vuo , mutis eni ral min Ninin onen Ahi koa moul . Ka romutistei en ahat suval koa Mosis mutis eni . Vuo , mutis kati en tinomi varei .
47003004	Komai mekilea mevahiteni vamukonek veni memundesini keke Ahi rie lat komai en Iesu Kristo keke mevoumon umen koanek .
47003005	Mervitentei keke komai enges mevinvin mevoumon tounah vuo mevasakin heite ten umen onomai vakistal . Komai mekilea keke tounah koa memul memumoni ka heite teni , keilu vasi luka ven Ahi enges .
47003006	Anatin , kei enges sakin komai mevinvin mevahi meatin keil onen keke mevaselus en usite ten hatkatien takeih hau onen . Hatkatien takeih hau koanek , vatte teni rovitei mengkatien keil koa amutisi veni kei san matien min koakeil arali kotehei . Ka vatte ten hatkatien takeih hau vi Ninin koa mul san moulien min koakeil amusili .
47003007	Mulamu , navong Ahi san mengkatien keil koa rei lati en ahat min Mosis , kei vothot en hetetamenien ka muohien onen mini . Ka navong Mosis mita ris ven me-Isrel keil , asakras avalele vamal en nan veni hetetamenien ka muohien onen Ahi mul vilehil eni . Ka katau suk , hilhilien ten muohien enek va , va vio . . . vuol rani . Ka mengkatien keil enek asan matien min meatin keil veni asakras avousil kat keil . Ka munak Ahi san mengkatien keil onen ral min vati muohien enek ,
47003008	kei hesakin hatkatien takeih hau koa Ninin Votut mul mum ral mini keke hemai hetal min hetetamenien ka muohien koa hemariso mok .
47003009	Veni mengkatien keil koa Ahi sani min meatin keil koa sakin keil alei kilea armaltei en meten ka mal akur mahien veni , kei sani ral min mari muohien . Ka munak san mengkatien keil enek ral min mari muohien , hatkatien takeih hau koa sakin meatin keil amal en meten mul mai ral min muohien koa mariso mok .
47003010	Anatin , asa koa mai ral min muohien onen Ahi mulamu , rolesi keke vuol rani , veni muohien ten asa koa kei sani katau suk mariso mok muli .
47003011	Asa koa Ahi sani mulamu ral min muohien koa vuol rani , kei ling lati keke vasan hatkatien takeih hau ten lisenges . Sakini , rokilea keke muohien teni mariso mok ka hel lisenges .
47003012	Sakini , veni desien onomai en hatkatien takeih hau onen Ahi mariso , memarir en umen vasi keil onomai .
47003013	Mermumontei vasuval Mosis koa ling kaliko mul kav koe veinan vasakin me-Isrel keil arvarlei kileatei keke Ahi mul ling lat muohien teni keke vaha vavuol .
47003014	Anatin , Ahi sakin rendemien onen me-Isrel keil koteh keke arkileatei aneite teni . Ka en avong kosa emun , navong me-Isrel keil alonge meatin tai mul vuli selusien ten hatkatien takeih matu , rendemien one koteh veah . Suval kaliko tai mul koe rendemien one keke arlong kileatei anatinien ten hatkatien takeih hau . Ka navong umai akapil ral min Iesu Kristo , Ahi mul sehen rendemien one suval koa kulat kaliko koa mul koe rendemien one .
47003015	Anatin , rokol avong kosa , navong avuli mengkatien onen Mosis , suval koa kaliko enek mul veah kav koe rendemien onen me-Isrel keil .
47003016	Ka navong tine viles ka umai ven Asuv , Ahi kulat kaliko enek ran rendemien one .
47003017	Ka Asuv enek vi Ninin Votut , ka navong Ninin onen Ahi Asuv mul en tiner , romaluv ran mengkatien keil koa ring koe ir ran Ahi .
47003018	Sakini , ir vasi koa roling desien orer en Asuv , asa koa kav koe rendemien orer , Ahi kulati tuai . Sakini , rolei kilea en hetetamenien ka muohien onen Asuv , ka mul viles ir va vio . . . moulien orer mul kur suvalien onen suval kilas tai mul kur suvalien ten tounah . Ka vi Ninin onen Asuv koa mul mumon tounah keil enek en moulien orer .
47004001	Ka vi Ahi varei koa san umen koanik min komai keke mevahit luvati usil hatkatien takeih hau onen . Sakini , veni Ahi san umen enek min komai musil more envatien onen keke mesan more longlongien onen , rendemien onomai sakras vamot ka meherlokoveintei umen enek .
47004002	Komai mesesein sakien tisa keil koa meatin keil asak visi avoum suaini veni amemou eni . Ka meling rendemien onomai keke meherluvostei meatin sav vuo merhervilestei selusien onen Ahi nateisav . En meten Ahi , mevitehiten tounah koa vi anatin en sakien koa meatin sav keil ilesi hemal eni .
47004003	Ka munak koakeil amul en sise ten matien arkilea revitei aneite ten more longlongien koa mevitehiteni , arkileatei veni rendemien one koteh suval kaliko tai mul kav koe keil veah .
47004004	Keil arkultei anatin eni ven Temat , koa meatin keil ten out netan amusili suval ahi one , mul sakin rendemien one koteh suval mete var . Sakini , asakras avalei kilea titinien ten muohien ten more longlongien usil Iesu Kristo koa suval Ahi etin en usite vasi keil .
47004005	Sakini , navong meva keke mevaselus min meatin keil , mervitehitentei usil komai , ka mevitehiten keke Iesu Kristo vi Asuv ka memum mini suval mevi slev onami .
47004006	Navong Ahi mumon out netan kei vit , “ Maen meneai vaka ran mankoli ka vatitin . ” (Sen 1:3) Ka kei vi vati Ahi etin koa mumon meneai onen ritin en tiner neim keke rovailea revi hetetamenien ka muohien onen . Ka koakeil ales veinan Iesu Kristo , alei kilea en hetetamenien ka muohien enek .
47004007	Anatin , hetetamenien ka muohien ten hatkatien hau enek koa moreite mok , Ahi lingi mul ritin en tinomai neim . Koanek suval koa meatin tai mul ling suai tounah koa mormoreite val en veite koa amumoni en tanhilhili enges koa rokeihtei . En sakien koanek , meatin vasi keil ilei kilea keke mari keihoen teni kistal ka ven Ahi , rokistaltei ran komai .
47004008	Avong houlu , komai mekur mahien en usite vasi keil , ka mermundem sesaitei . Avaseini memundemko , ka desien onomai rovuoltei .
47004009	Meatin houlu asak visi avapurun komai , ka Ahi rolokoveintei komai . Avaseini amu tan en komai , ka armu vasitei komai .
47004010	Ka en sise ten avong keil takeih enek , avemai mul kapil ral min Iesu en mahien ka matien koa kei kuri en aven . En sise enek , meatin keil akilea avalei kilea moulien onen Iesu vaka en moulien onomai .
47004011	Veni navong memul memoul veah , meatin sav keil amul asan matien min komai veni memusil kat Iesu . En sise enek , meatin keil akilea avalei kilea moulien onen Iesu vaka en avemai koa memerau enges .
47004012	Ka avaseini komai memul mevisu en matien lises keke mevakur more longlongien vaha min kami , kami mimul mikur moulien ten lisenges .
47004013	Tus Votut viteni vit , “ Veni navuli kat demkatien onak en Ahi , namules naselus . (Sam 116:10) Ka veni komai mekur vati demkatien enek , komai emun memules meselus .
47004014	Ka memul veah meselus veni mekilea keke Ahi koa rali lat Asuv Iesu ran matien , kei varei hetali lat komai emun veni mekapil vituai ral min Iesu . Anatin , kei hetali lat komai hetal min kami mun reheha rehelomal en meten .
47004015	Anatin , mahien ka avong keil takeih koa mevisu eni , mekuri keke mekilea mevahithiten more longlongien veni mekilea koanek mul kataun kami ka mul kataun meatin sav keil emun avalong kilea usil more envatien onen Ahi . Ka navong along kilea eni , keil akilea avamasmas Ahi veni , ka avahati lat isen ven hetetamenien onen .
47004016	Sakini , komai mermaentei rendemien onomai vamot . Avaseini avemai hae mul makutkut , ka en avong vasi , demkatien koa mul en tinomai neim mul mai keih imok .
47004017	Veni komai meles mahien keil koa memul mekuri suval vi titi tounah ten avong havivis . Ka navong memul mevisu en keil , mehekur mormore tounah koa hetetamen imok koa sakras vavus en out nesa .
47004018	Veni navong komai meles tounah keil ten out netan en metomai , merlingtei demkatien onomai eni , veni mekilea amul ten avong havivis . ! Vuo ! Komai melele va en tounah keil en out nesa koa meten meatin keil sakras valesi , ka meling demkatien onomai eni veni keil amul lises ka lisenges .
47005001	Tahos rehermundem ramattei usil aver , veni rokilea keke aver suval eim tavolin koa roro ien en out netan ekek ten avong havivis . Ka navong vuol , reheha reheto en teim koa Ahi varei mumoni . Teim tai koa mal rovato ien lisenges en out nesa .
47005002	Ka navong roro veah en eim tavolin ekek , romahise ka ervati mok keke rovakur aver hau koa hehi teim orer en out nesa .
47005003	Ka navong rumat , ninin orer herkaka hontei veni aver hau orer heav koe ris ninin orer tuai .
47005004	Navong roro veah en eim tavolin ekek , ir romahise veni mahien koa rokuri meas . Ka navong romahise , rovitei veni ervati rovamat keke rovalokovein eim tavolin ekek . Vuo , ervati mok keke aver ten out netan hehiles varei hemai hehi aver koa hehi heite hau koa kilea vamoul lises .
47005005	Ka Ahi varei sak mesen ir keke rovakur aven hau enek . Ka kei san Ninin onen mai moul enir suval metai vatie lati vi anatin keke houmon asa koa kei vat kati .
47005006	Sakini , rendemien orer keih , avaseini keke navong roro semau en eim tavolin ekek , rorrotei veah en out koa Asuv Iesu mul ien .
47005007	Veni navong roro semau en out netan , romusil Iesu ral min demkatien , rormusiltei veni rokilea rovalesi en meter .
47005008	Anatin , rendemien orer keih , veni rosi ir munak rehemat ka rehelokovein aver ekok , veni rokilea keke reheto hetal min Asuv Iesu en teim orer ke va .
47005009	Ka avaseini munak roro ekok vuo ke va , rosak visi keih rovasan sien mini en tounah vasi koa romumoni .
47005010	Veni , ir vasi rehelomal en meten Iesu Kristo en avong koa helei rahit usite onen meatin vasi keil . Ka ir vasi rehekur asa koa mal musil tounah vasi keil koa romumoni en aver , asa koa tahos vuo asa koa tisa .
47005011	Sakini , veni mehouhou min Asuv ka mekilea keke meatin keil ilomal en meten , memul mesak visi mevapeah mesav keil keke avaling desien one en Kristo . Ahi kilea revi keke memumon tounah vasi ral min rendemien koa mal , ka ekvati mok keke kami mun miheilea eni .
47005012	Komai mersak vistei mevahati lat komai eris min kami . Ka mesak visi mevahit kilea en umen keil onomai keke mivasi kami ven komai . Hesakini , kami mikilea mivasa kes selusien en usite onomai min koakeil aselus houlu usil aven meatin hae , ka armundemtei usil asa koa mul en tin meatin neim .
47005013	Munak memumon tounah suval mevi varu , memumoni veni memusil kat Ahi . Ka munak memumon tounah ral min rendemien koa tahos , memumoni vakataun kami .
47005014	Ka tounah vasi koa memul memumoni , memumoni veni envatien onen Kristo vi houlu en moulien onomai . Veni mekul anatin keke meatin tai emat vinat meatin vasi keil en out netan . Ka ven koanek , suval koa ir vasi mun romat . Ka suval teiai tai sakras emun voumon etai tisaen , ir rehermumontei mun tisaen keil .
47005015	Anatin , kei mat venir vasi vasakin ir koa rokur moulien hau , rormoultei mun vousil rendemien orer enges . ! Vuo ! Ir rehemoul vousil kat rendemien onen Kristo koa mat ka mea ris ran matien venir .
47005016	Sakini , komai merlei rahittei mun usite onen etai meatin musil rendemien keil onen meatin enges . Anatin keke mulamu , melei rahit usite onen Kristo musil rendemien onen meatin keil ten out netan . Ka mermundemtei mun usili vamukonek .
47005017	Navong meatin tai kapil ral min Iesu Kristo , kei mai vi heite hau . Moulien matu onen vuol , ka kei kur moulien hau tai .
47005018	Vi Ahi koa mul viles ir mukok . Mulamu , rovi vativieh keil ral mini , ka ven asa koa Iesu Kristo mumoni en usite orer , Ahi sakin ir roro en tomat ral mini . Ka evus , kei san umen min komai keke mevaha mevahit meseni min meatin keil keke keil emun akilea avato en tomat vatal mini .
47005019	Anatin , asa koa Iesu Kristo mumoni mumon sise keke Ahi kilea vato en tomat vatal min meatin vasi keil . Ahi rovulitei mun tisaen keil one vaha kat usite one . Ka kosa , more longlongien usil sise ten tomat enek , Ahi sani min komai keke mevahitehiteni min meatin vasi keil .
47005020	Sakini , komai memul meva min meatin keil vasi en usite onen Iesu Kristo , ka Ahi varei mul selus min keil ka en komai . Sakini , en isen Iesu Kristo , komai mepeah kami keke mihervitei mun vativieh hetal min Ahi , ka miheto en tomat hetal mini .
47005021	Iesu Kristo , tisaen onen tovuol . Ka veni Ahi mundem usil ir , ling tisaen vasi keil orer va kat Iesu ka san vasi mahien teni mini . Mukonek , veni rokapil ral min Kristo , Ahi les ir suval romal en meten .
47006001	Sakini , veni memum vituai ral min Ahi varei , mepeah kami koa mikur more envatien onen Ahi tuai keke mihendemvu ven more envatien enek .
47006002	Mihelong asa koa Ahi viteni navong vit , “ En avong mal teni , nalong tangien onami , ka numai makataun kami ka moutut kami . ” (Aes 49:8) ! Anatin , kosa vi avong mal keke Ahi vamai vakataun kami ! ! Kosa vi avong koa kei houtut kami !
47006003	En umen ka moulien vasi onomai , mesak visi keke mevoumon tounah vasi vamal en meten meatin sav keil keke mersakin etai meatin val vasavoi en demkatien onen .
47006004	En tounah vasi koa memumoni , mesak visi mevatie lati keke mevi meatin keil toumien onen Ahi . Avaseini meatin sav keil amul asak vis demkatien onomai , asan mahien min komai , ka amumoni keih en komai , mekuri ral min rendemien koa taveah .
47006005	Amuas komai , aling komai en eim takeih , ka aso koe komai . Umen takeih muas komai , amai kat komai , ka vongien houlu , mermatiltei .
47006006	Merie lati keke mevi anatin en Ahi ka en sakien keil koa mutolas , ka en ileilien koa Ahi sani min komai , ka ka en tounah koa mekuri en rendemien koa taveah . Memumoni tahos min meatin sav keil ka memumon tounah ral min envatien koa vi anatin . Ka memum ral min tounah koa Ninin Votut mul sani min komai .
47006007	Selusien onomai vi anatin ka memum ral min keihoen onen Ahi . Suval meatin tavaeen keil , sakien onomai koa mal mai suval naef tavaeen koa mevae en usite onen Ahi ka mai suval eikokoe koa mering koe more longlongien eni .
47006008	Mevikit umen koa Ahi sani min komai , avaseini meatin keil avouhou min komai vuo arvouhoutei , avati lat isomai vuo avitan eni . Avaseini meselus en anatinien , amumoni min komai suval mevi meatin taliluvosien keil .
47006009	Avaseini meatin houlu akilea en komai , amumoni min komai suval koa areingeingen komai . Avong houlu amutah purun komai ka asak visi avou vini komai , ka milesi , memoul veah memules .
47006010	Avaseini melonge tisa veni tounah houlu , sien mul en komai lisenges . Avaseini mane onomai tovuol , mesakin meatin sav keil avilelau en tounah keil onen Ahi . Anatin , avaseini keke tounah onomai en out netan tovuol , tounah vasi onen Ahi vi onomai .
47006011	Tuak keil en out Korin , mevit vasin rendemien onomai , ka mirling suain etai tounah ran kami . Envatien onomai mul en kami houlu ka memul mesehen tinomai ven kami .
47006012	Munak tounah tai mul koa mul ring koe viluen orer , rokatei ven komai , ka en kami koa mikoteh en tinomi ven komai .
47006013	Namul naselus min kami suval mivi titak keil kati . Ka napeah kami keke mihesehen tinomi ven komai keke mihesa kes envatien onomai .
47006014	Minapiltei natal koakeil arkultei anatin en Ahi . Veni koakeil amusil sise koa mal asakras avousil sise tas vatal min koakeil amusil sise koa kalkali . ? Mukave , meneai ka mankoli lukilea luvato out vatas ?
47006015	? Mukave , Iesu Kristo ka Temat lukilea luvakur rendemien vatas ? ! Lusakras ! En vati sakien enek , meatin tai koa kul anatin en Kristo sakras vapil vituai en tounah vatal min meatin koa rokultei anatin eni .
47006016	En sakien koa arvatei netan min nana onen ahi sav en Eim Votut onen Ahi , ir rosakras rovaha netan vituai vatal min koakeil uva netan min nana keil . Veni ir rovi Eim Votut onen Ahi koa moul . Koanek suval asa koa Ahi viteni navong vit , “ Inau nito en tin meatin keil ka nito vituai hetal min keil . Inau nihi Ahi one ka keil ihi meatin keil onak . ” (Lev 26:12 ; Ese 37:27)
47006017	Sakini , Ahi Asuv viteni mun vit , “ Kami mihemea ran keil ka mihekeka ran keil . Munak mihertokoltei tounah koa romutotei en metok , inau nikur revi kami . ” (Aes 52:11 ; Ese 20:34)
47006018	“ Inau koa navi Ahi Asuv ten keihoen naviteni keke nihi tata onami ka kami mihehi natkuli keil ka natukahin keil . ” (2 Sam 7:8,14)
47007001	Tuak ka ahinkuli keil , veni ir rokur hatkatien keil enek ka ven Ahi , rehekas motein moulien orer ran tounah koa kilea vasakin aver ka ninin orer vahilehilu eni . Anatin , rehetie lati mok keke moulien orer vi votut veni romul rovouhou min Ahi .
47007002	Komai mevis kami keke mihesehen tinomi ven komai , veni komai mermumon etai tounah vatisa vaha kat kami , merpurun etai meatin , ka mersakvistei mevaluvos etai meatin keke mevalah lat tounah onen .
47007003	Anatin keke tei en kami amul apurun isomai mukok ka narvitentei selusien enek vasakin kami mivamemou eni . ! Vuo ! Veni , suval naviteni tuai , envatien onomai mul en kami mok . Ka avaseini munak rehemoul vuo rehemat , envatien onomai hel en kami lises .
47007004	Inau namundesin kami ka navasi kami . Avaseini mevisu en avong keil takeih houlu en hen mesav keil , navong namundem usil kami , koanek mul vati lat rendemien onak ka sakinau navilelau en sien .
47007005	Suval koa naviteni mulamu , navong metrokol provins ten out Masedonia , metsakras metvaseh . Tounah houlu mai muas komaitel : metlehkao ral min meatin keil koa amusel ral min komaitel , ka metlehkao emun ral min rendemien onomaitel veni metmundemko houlu ven kami .
47007006	Ka Ahi koa mul vati lat koakeil rendemien one mot , kei vati lat rendemien onomaitel navong metles Taetas emai ven komaitel .
47007007	Ka roviteis amaien onen koa vati lat rendemien onomaitel . Kei kur longlongien keke kami mivati lat rendemien onen veni emivati mok mivales inau , milonge tisa ven asa koa mimumoni , ka rendemien onami keih keke mivalomal en usite onak en meten koakeil aselus kutut kat nau . Navong nakur longlongien enek , nalonge tahos vis tahos imok .
47007008	Navong nalonge keke kami milonge tisa navong mikur leta koa namutisi min kami , inau mun nalonge tisa ten avong havivis . Ka kosa , narlongtei mun vatisa veni .
47007009	Anatin , kosa nasinau houlu , ka rovitei veni nasakin kami milonge tisa . Nasinau keke longtisaen onami sakin kami miviles ran sakien tisa keil onami . Anatin , longtisaen enek koa metsani min kami , Ahi sakini mai vi kataunien min kami .
47007010	Veni longtisaen koa ka ven Ahi mul sakin meatin tai vahiles ran tisaen keil onen . Navong Ahi lesi keke meatin viles ran tisaen onen , mul mutut moulien onen . Sakini , vati longtisaen enek , meatin sakras valonge vatisa eni . Ka longtisaen tamun mul koa vi ten out netan enges . Vati longtisaen enek rosakintei meatin tai vahiles ran tisaen keil onen . Vati longtisaen enek mul sakin meatin val en sise ten matien ka vaka ran Ahi lisenges .
47007011	Miheles vis asa koa Ahi mumoni en moulien onami ral min longtisaen keil onami . Koanek sakin kami emivati mok mivasak revi isomi ven asa koa mimumoni . Anatin , navong mikur leta onak , mimusil eni ka emivon eni . Milonge tisa houlu ka emivati mok mivoumon asa koa mal , ka , hatte tas , misan mahien min koakeil amum romaltei . En usite vasi keil , kami mirie lati keke , en usite koa namutisi vat ven kami , motien onami tovuol .
47007012	Navong namutis leta koanek min kami , narmutistei vasakin kami mivasan mahien min kei koa mum tisa , vuo keke mivakataun kei koa meatin mum tisa eni . Vuo . Namutisi keke , en meten Ahi , kami mihehotini keke envatien onami en komaitel vi anatin mukave .
47007013	Longlongien enek vati lat rendemien onomaitel houlu . Ka sien onomaitel houlu mok navong metles sien onen Taetas . Veni navong kei kur longlongien usil kami mulamu , rendemien onen langlango houlu . Ka navong les kami , sakien onami sakin rendemien onen mai ris tahos .
47007014	Navong nasila Taetas vat min kami , navasi nau houlu ven kami mini navit mimusil kat Ahi en moulien onami . Ka nasinau keke mirmumontei selusien onak vamai vahi liluvosien enges vasakinau mamemou eni . Veni en vati sakien koa selusien vasi keil koa metsani min kami vi anatin , Taetas lesi keke tounah vasi mun koa navasi kami eni mini vi anatin .
47007015	Ka envatien onen Taetas en kami mai keih imok . Veni kei mul mundem kati mukave kami vasi milong kat selusien keil onak , ka mukave mikur revi kei ral min metauen ka maleleien veni mai en isen Ahi .
47007016	Sakini , inau nasinau houlu veni nakilea revi mok keke demkatien onami vi anatin .
47008001	Tuomai keil ka ahinemai keil , emaivati keke kami mivailea en heite ten more envatien onen Ahi koa mai kistal en moulien onen Kristin keil ten sios keil ten out Masedonia .
47008002	Avaseini keke meatin sav keil amumoni keih min keil ven demkatien one , avilelau en sien . Ka avaseini keke tounah one tovuol , asan mane houlu vakataun mesav keil .
47008003	Nakilea mahiteni min kami keke mane koa keil asani ral min tinahos musil asa koa akilea avasani , vuo marite mok muli .
47008004	Keil apeah ir keih imok keke mehemaen keil isan he avakataun meatin keil onen Ahi en out Serusalem .
47008005	Asa koa keil asani mulin asa koa komai memundem usili . Ka marite mok en koanek , mulamu , keil asan keil sase enges min Ahi Asuv , ka evus , asan keil min komai keke mevalamun keil avousil rendemien onen Ahi .
47008006	Sakini mevis Taetas , koa mum rohtoh en umen enek ral min kami , keke vahat ven kami eris voum vasin more umen ten tinahos enek valah ruain mane vasi keil koa mivat kati keke mivasani .
47008007	Kami mirie lati tuai keke tounah vasi mimumoni tahos vis tahos imok . Kami houlu mikur sanien ten demkatien , kami houlu mikur sanien koa misan more selusien onen Ahi , ka kami houlu mikur sanien ten ileileien . Mirie lati mun keke emivati mok mivakataun mesav keil , ka envatien onami ven komai mariso mok . Sakini , emaivati keke mihesan kami emun en umen koanik keke mivasak mesen sanien tai vakataun koakeil en out Sudea eni .
47008008	Narmultei mameng kat kami keke mivasan kataunien . Vuo . Ka namul nasak visi mahotini keke anatinien ten envatien onami suval asa koa namul nalesi en moulien onen Kristin sav keil .
47008009	Kami mikilea more envatien koa Iesu Kristo , Asuv orer , rie lati minir . Avaseini keke tounah onen houlu en out nesa , kei mita en out netan ka mai vi meatin koa tounah onen tovuol , ka mumoni mukok vakataun kami . Anatin , kei mita , tounah onen tovuol , vasakin kami mivahilelau en tounah vasi onen Ahi .
47008010	Sakini , vi rendemien onak enges keke vatahosimok kami mivoum vasi asa kami mimum rohtoh eni en sua koa eva . Anatin , hetahos imok mihoumoni , ka mihoumoni hetal min tinahos .
47008011	Sakini , mihoum vasi umen enek housil asa koa mikilea mivasani . En sakien enek , mihetie lati keke sien koa mul en kami navong mimum vasi eni hesuval sien koa mikuri navong mimumon hatkatien teni .
47008012	Munak mihesan kataunien hetal min sien , hemal en meten Ahi . Kei envati keke sanien onami housil asa koa mikilea mivasani , romundemtei keke mihesan tounah vali asa koa mikilea mivoumoni .
47008013	Narmundemtei keke sanien onami hekataun meatin sav keil avahilelau en tounah , ka houmoni hekeih ramat en kami . Vuo . Ka hetahos imok mihevinvin hetal min keil .
47008014	Anatin , kosa kami mivilelau en tounah . Sakini , mal keke mihekataun koakeil tounah one tovuol . Ka hesakini , navong keil ihilelau en tounah , vahesa ilea avakataun kami eris . Hemukonek , kami vasi mihekuri hevinvin .
47008015	Hesuval koa Tus Votut mul viteni vit , “ Koakeil alah manna houlu , alesi vinvin en teim one , ka koakeil alahi havivi enges , keil emun alesi vinvin en teim one . ” (Eks 16:18)
47008016	Ka komai memasmas Ahi veni kei sakin Taetas si kei houlu ven kami suval sien koa komai mun mekuri ven kami .
47008017	Veni navong mevis Taetas vahat vakataun kami , kei si mok , veni musil asa koa kei mun envati voumoni .
47008018	Ral min Taetas , memul mesila tunali tai koa avouhou mini marite mok en sios vasi keil . Amul avouhou mini ven more selusien koa mul vit usil more longlongien onen Ahi .
47008019	Ka tamun en koanek , sios keil arie lat Taetas vousil komai navong meheha keke mevasan sanien ten kataunien enek . Sanien enek hetie lati keke Kristin keil koa arvitei Siu evati mok avakataun tue keil koa avi Siu . Umen ten envatien koanek hehati lat isen Asuv hemai hehi hetetamen imok .
47008020	Komai memul mesila Taetas keilu lumual vituai keke meatin tovuol vailea vasel kutut kat komai usil sise koa memul melah mari sanien enek ka sise keke mehetiti vasi .
47008021	Veni emaivati mok mevoumon asa koa mal en meten Ahi Asuv ka en meten meatin sav keil emun .
47008022	Ka ral min keilu , memul mesila tuomai tai mun . Kei , melesi keke tounah vasi koa melingi en hen voumoni , mumoni tahos ral min sien . Ka navong kei longlong usil anatinien ten demkatien koa mimul mirie lati , kei si mok vahat vasao en kami .
47008023	Komai mesila Taetas veni melvi tuak ka melmum vituai en usite onami . Ka tuomai sav keilu luvi eisisil onomai ka onen sios savsav keil . Ka tounah vasi koa lumumoni mul vati lat isen Iesu Kristo hemai hehi hetetamen imok .
47008024	Navong Taetas keitel telhemai ven kami en out Korin , mihekur revi keitel hetal min envatien . Sakien enek hetie lati keke tounah vasi koa komai mevasi komai eni usil kami min sios sav vasi keil vi anatin .
47009001	Nirmutistei mun hehat min kami usil kataunien koa mihesani heha min meatin keil onen Ahi en provins ten out Sudea .
47009002	Veni nakilea keke kami emivati mok mivasan kataunien tai . Navong nuva masao en meatin keil en provins ten out Masedonia , navasi nau houlu usil kami navit kami , Kristin keil ten out Korin en provins ten out Akea . Naviteni xa kami misak mesen kami tuai en sua koa va ven sien onami marite . Ka navong Kristin keil ten out Masedonia along usil sien onami , keil emun asi keil houlu avasan kataunien one .
47009003	Sakini , namul nasila tuomai keitel ekek telvakataun kami mihesak mese revi en tounah housil asa koa namul navitehiteni min meatin sav keil . Hetisa vareis munak asa koa namul navasi kami eni min meatin vasi hemai hehi heisav enges .
47009004	Vahesa tei en meatin keil ten provins ten out Masedonia usil inau navong meheha mehekur sanien ten kataunien keil enek . Ka munak ihotini keke kami mersak mesetei veah , ir rehememou eni . Ka kami mihememou imok .
47009005	Sakini , namundemi navit tahos keke masila tuomai keitel ekek telheha telhelamu en nau keke avakataun kami mihesak mesen mari sanien ten mane koa mivat kati mivasani . Hesakini , navong nikistal ven kami , mihetie lati keke mihesani housil asa koa emivati mivasani , ka roviteis vasuval koa namul nakeih kat kami mivasani .
47009006	Mihendem kati keke meatin koa luh tounah havivis en ah sen , aneite koa hekuri rani hehi havivis . Ka meatin koa luh tounah houlu en ah sen , aneite koa hekuri rani hehi houlu .
47009007	Tetai en kami hesan kataunien housil rendemien onen . Hersantei hetal min demkoen vuo veni meatin sav keih kati . Veni envatien onen Ahi mul en koakeil asan sanien one ral min sien .
47009008	Ka kei kilea vasakin kami mivahilelau en tounah keke hevinvin en kami lisenges . Hesakini , miheilea mihesan hemi hemarite en umen tetahos vasi keil .
47009009	Veni hesuval koa Tus Votut viteni vit , “ Ahi mul sasan kataunien en out vasi , ka sani mok min koakeil vasi atetamurei en tounah , ka kei hel hetie lat maluen onen lisenges . ” (Sam 112:9)
47009010	Ahi mul san utiai min koakeil aluhluh , ka sakin keil akan heite ka aneite teni . En vati sakien enek , Ahi hesan tounah min kami keke mikilea mivasasani min meatin sav keil . Ka hetokol kat asa koa misani en rendemien koa mal .
47009011	Anatin , en sise houlu kami mihehilelau en tounah keke mikilea mivakataun meatin sav keil eni en avong vasi . Ka navong keil ikur sanien onami ran hemai , keil imasmas Ahi hehi houlu mok .
47009012	Veni umen koanik koa kami mimumoni mul kataun meatin keil onen Ahi koa atetamurei en tounah . Ka hetetamen imok en koanek , mul sakin meatin keil houlu amul amasmas Ahi houlu mok .
47009013	Navong Kristin keil en provins ten out Sudea iles sanien keil onami , keil ihati lat isen Ahi hehi hetetamen imok . Keil ilei kilea keke demkatien onami en more longlongien usil Iesu Kristo vi anatin heka en longkatien onami , ka heka en more kataunien koa misani min keil ka meatin sav keil .
47009014	Ka hesakin keil ihis min Ahi ven kami hetal min envatien , veni ilei kilea more envatien onen Ahi koa mul mum en moulien onami .
47009015	Ka mal keke rehemasmas Ahi ven sanien koa kei sani minir koa vi Natnali . Anatin , sanien onen tahos vis tahosimok , ka selusien tovuol vavinvin rovaselus vasi usili .
47010001	Nakilea keke meatin tei keil amul avit , “ Navong Pol mul soutin ka mutis leta keil minir , kei vuroh houlu ka selusien onen keih . Ka navong ro ral minir sakien onen merau enges ka selus ral min rendemien koa netan . ” Sakini , namutis leta koanek ral min merauien ka tahosien , koa suval merauien ka tahosien onen Iesu Kristo .
47010002	Napeah kami keke navong nimai minakeih kattei inau nanaselus nakeih min koakeil avit komai memumon tounah musil rendemien keil onen meatin keil ten out netan .
47010003	Anatin keke komai mevi meatin keil enges koa mero en out netan . Ka komai mervaetei vatal min meatin sav keil vousil rendemien keil onen meatin keil ten out netan .
47010004	Komai mesuval meatin keil tavaeen . Ka mervaetei vatal min tounah tavaeen onen meatin keil ten out netan . Vuo . Tounah keil koa mevae ral mini aka ven Ahi , ka akeih imok avou lin tounah savsav keil koa akeih . Hetal min keihoen koanek , komai memul mevitan en selusien keil koa rovitei anatin .
47010005	Selusien vasi keil tahasien ka hihiseien vasi keil koa mul ring koe meatin keil keke asakras availea en Ahi , komai merie lati keke rovitei anatin . Ka rendemien vasi keil onen meatin keil koa mul hae , mevilesi keke vamai valong kat Iesu Kristo .
47010006	Ka navong melesi keke houlu en kami milong kat vasi hihiseien koa mesani min kami , komai mesak mese keke mevasan mahien min koakeil amul veah koa arlong kattei .
47010007	! Mihelele revi ! Munak kami mimundemi keke mivi onen Iesu Kristo anatin , tahos miheilea keke komai mun mevi onen .
47010008	Vahesa navasi komai marite tuai usil hetetamenien koa Ahi Asuv sani min komai , ka inau narmemoutei veni . Veni kei san hetetamenien koanek min komai mevahati lat kami eni , rovitei keke mevaleh lin kami mivaha netan .
47010009	Navong namul nasan leta tai min kami , narmumontei vasakin kami mivametau .
47010010	Veni nakilea keke meatin tei keil amul aviteni avit , “ Navong Pol san leta , selusien onen keih ka meas kat ir . Ka navong mai ro ral minir , rolesi keke aven rotahos ramattei ka sakien koa mul selus en meten meatin keil tisaso . ”
47010011	Tahos keke koakeil amul ason selusien keil ekek ilea revi mok keke selusien keil koa memul meviteni en leta keil onomai navong memul soutin ran kami , mehoum housili navong mehemai ven kami .
47010012	Komai mersak vistei mevalei rahit en komai vatal min koakeil amul avati lat keil sase enges . Veni keil amumon rendemien keil one enges usil asa koa avit tahos . Evus , alei rahit keil eris musil rendemien koa alingi . Mukonek , amul arie lati keke vatie tovuol .
47010013	Ka en usite onomai , mehehasi komai usil umen koa memul memumoni en outes koa Ahi sani min komai memum ien . Ka hakot teni rokol kami en out Korin veni Ahi sila komai ven kami .
47010014	Anatin , navong memai soutin ven kami , mermulintei veah hakot koa Ahi sani min komai . Veni komai mekur more longlongien usil Iesu Kristo min kami keke mivalong rohtoh eni .
47010015	Meatin tei keil amul avasi keil ven umen koa meatin sav keil amul amumoni , ka komai mermumontei sakien koanek . Komai emaivati mok keke mihemoul hemarite en demkatien onami vasakin asa koa mekilea mevoumoni vatal min kami hemai hemarite mok .
47010016	Ka , hevus , mekilea mevaha en out savsav keil helin out koa miro ien keke mevahitehiten more longlongien usil Iesu en out enek . Emairovattei mevoum en out koa meatin sav keil amum ien tuai veni emairovattei mevahasi komai ven umen koa mul kistal en out koa Ahi sani min meatin sav tai .
47010017	Koanek suval asa koa Tus Votut mul viteni koa vit , “ Meatin koa envati vahasi ven tounah , hehasi ven asa koa Ahi Asuv mumoni . ” (Ser 9:24)
47010018	Veni Ahi rositei en koakeil amul avati lat keil sase enges . Vuo . Ahi Asuv si kei ven koakeil kei varei mul vati lat keil .
47011001	Navis kami mihemaenau mahasi nau hesuval koa navi varu neli . Mihemaenau numoni ten avong hehi havivis emun .
47011002	Inau naring koe kami suval mivi atouli hau tai koa mutolas veah keke mihetetalihe hetal meatin tas ka mivahi onen enges , meatin enek vi Kristo . Sakini , namul nalei kokoe en kami suval koa Ahi varei mumoni veni ekrovattei meatin sav keil avamai vesesal ven kami keke avapurun kami .
47011003	Nametau keke meatin sav keil analuvos kami ka analeh rendemien onami naha ran Kristo . Anatin , nametau keke mihersantei mun moulien vasi onami mini hetal min envatien onami koa mutolas . Veni , en vati sakien enek , amot luvos Iv ral min selusien onen koa kas .
47011004	Naviteni mukok veni melesi keke navong meatin sav keil umai ven kami , avaseini keke asa koa avitehiteni usil Iesu teisav en kei koa komai mevitehiteni , kami mikalah enges mikul anatin eni . Anatin , navong hihiseien one usil Ninin Votut ka more longlongien onen Ahi teisav en hihiseien onomai , kami misi kami mok mivakuri .
47011005	Meatin keil ekek avise keil sase enges en ' mari eiloheh keil . ' Ka inau narvitei havivi mok en keil .
47011006	Anatin keke narkurtei hihiseien usil sakien ten selusien , ka nakur revi ileilien . Ka merie lati vi anatin ka en sakien keil onomai ka en tounah sav keil koa memumoni navong mero ral min kami .
47011007	Navong naro ral min kami naling rendemien onak va netan ka nasa maen more longlongien onen Ahi min kami . Ka nasani mukok keke makilea mahati lat kami ral min more longlongien enek . Ka tei en kami avit hihiseien keil onak avi heisav enges veni narvistei kami mivahuli ranau . ? Mukave ? ? Romaltei keke naling rendemien onak va netan mukok ? ! Vuo , asa koa namumoni mal imok !
47011008	Ka navong namum ral min kami en out Korin , meatin keil en sios sav keil amul asan kataunien minau . Anatin , suval koa navenan mane onen Kristin sav keil keke nakilea moum vatal min kami .
47011009	Ka navong naro ral min kami ka natamurei en tounah , narmumontei vakeih min kami . Veni Kristin keil en provins ten out Masedonia umai asan asa koa natetamurei eni . En avong keil koa va , narmumontei vakeih min kami keke mivakataunau , ka en avong keil emun koa hemai veah , nirmumontei .
47011010	Naviteni anatin en isen Iesu Kristo keke nil nihasi nau en avong vasi nihat min kami en provins ten out Akea keke namul nasa maen more longlongien onen Ahi .
47011011	Tei en kami mimundemi keke narkurtei kataunien ran kami veni envatien onak romultei en kami . ! Ka , vuo , romukteinek ! Ahi kilea keke envatien onak mul en kami houlu mok .
47011012	Koakeil avise keil en ' mari eiloheh keil ' amul avis mane lisenges navong asan selusien one . Sakini , inau niles nisa maen more longlongien onen Ahi min meatin keil veni ekrovattei masan ahho min keil keke avahasi keil avahit umen one vatte tas en umen koa komai memul memumoni .
47011013	Koakeil enek avi eiloheh taliluvosien keil . Keil amusin en keil en sakien onen eiloheh anatin keil onen Iesu Kristo keke navong amul amum ral min kami akilea avaluvos kami .
47011014	Ka ronasil entei sakien one . Veni Temat emun mul musin en kei suval angelo tai koa muohien mul ien .
47011015	Sakini , ronatimanintei navong rolesi keke meatin toumien keil onen emun amul aliluvos avit asuval meatin toumien onen Ahi koa sakien one mal . Ka en keite ten moulien one , Ahi hesani min keil heite koa mal ten sakien taliluvosien keil one .
47011016	Ekrovattei keke mivandemi keke navi varu . Ka navis kami eris keke mihemaenau mun mahasi nau hesuval koakeil enek ten avong havivis hesuval koa navi varu neli .
47011017	Navong nihasi nau en tounah keil enek , nirmumontei housil sakien koa Asuv vit moumoni . Vuo , nil niselus hesuval meatin tai koa vi varu enges .
47011018	Ka veni meatin houlu amul avasi keil musil rendemien keil onen meatin keil ten out netan enges , inau mun nihasi nau hemukonek .
47011019	Veni nakilea keke kami koa mivit mivi meteisau imok misi kami mivakur hihiseien en koakeil enek avi varu .
47011020	Veni navong meatin keil umai ka akeih kat kami mivousil rendemien one , kami mimaenis . Kami mimul mimaen keil avenan tounah onami , aling kami en he , avati lat keil en metomi , ka aselus karen kami .
47011021	? Mukave ? ? Mimundemi keke namemou veni mermumontei vakeih en kami vasuval koakeil enek ? Vuo , narmemoutei . Ka asa koa meatin sav keil amul avasi keil eni , inau mun nihasi nau eni heli ( miheilea keke namul naselus varu ke ) .
47011022	? Mukave ? ? Keil avit avi Siu keil ? Inau mun navi Siu . ? Keil avit avi me-Isrel keil ? Inau mun navi koan Isrel . ? Keil avit aka en vatiamal onen avu Ebraham ? Inau mun naka en vatiamal onen .
47011023	? Mukave ? ? Keil avit avi meatin toumien keil onen Kristo ? Inau navi meatin toumien tai koa tahos imok en keil . ( ! Ei , namul naselus suval navi varu varei ! ) Veni umen keil onak houlu mulin umen keil one , ka inau nuva en eim takeih avong houlu mok mulin keil . Meatin keil amutetah avek avong houlu mok koa asakras emun avahuli , ka navisu en matien avong houlu .
47011024	Hatte elim (5) , Siu keil amutetah avek en on buluk avong hanumau tai ka teindan ehat emun (39) .
47011025	Hatte etel (3) , meatin keil amu kikirit inau en ai keil . Hatte tai , vesesal avov vini nau . Hatte etel , namul en sip koa marindo . Ka hatte tai teni , naraheah en atas avong tai ka vongien tai emun .
47011026	Avong houlu namual ven umen onen Asuv ka en ualien keil onak navisu en avong takeih houlu . En sise , namukoteh oaisal keil ka navisu en tarhena keil . Meatin keil kati onak ten out Isrel akeih kat nau , ka koakeil emun arvitei Siu amumoni keih enau . Navisu en avong takeih en taon keil , en out volvol , ka en atas emun . Ka nalesi keih en hen koakeil aliluvos avit avi tuak en demkatien .
47011027	Nakur mahien veni namum keih houlu , ka vongien houlu narmatiltei . Avong houlu amai ka maroro kat inau . Avong houlu eisin onak rovinvintei ka nalonge anni houlu .
47011028	Ka tamun en tounah keil ekek , en avong vasi namundemko houlu ven Kristin keil en sios vasi keil .
47011029	Veni navong nalonglong en meatin koa demkatien onen memerau , inau mun , nalonge suval namemerau . Ka navong nalonglong eni keke meatin sav keil amul asakin Kristin tai musavoi en demkatien onen , tinok vepeng veni .
47011030	Munak nihasi nau min kami , nil nihasi nau usil tounah koa hetie lat memerauen onak .
47011031	Tounah vasi koa navit leini min kami vi anatin . Ahi ka Tata onen Iesu Kristo ( koa navati lati lisenges ) , kei kilea keke narmultei maluvos kami .
47011032	Avong tai , navong namul en taon ten out Damaskas , avat ten kavmen ekonek koa asuv houlu Aretas lingi , kei meng kat meatin keil onen avalei kokoe en meteau ten taon keke avahuli kat inau .
47011033	Ka tuak keil en demkatien aling nau en atuvoi tai koa arui lati ran ahho ten vieh ten taon enek koa nesa vis nesa , ka arutunau namita netan . Amumoni mukonek keke malohosai ran hen avat ten kavmen enek .
47012001	Nil nihasi nau , avaseini herkatauntei nau vuo meatin sav . Nihit leini min kami usil tounah koa Asuv vothot eni minau ka en leisanien keil .
47012002	Nakilea en Kristin tai koa , ouh teindan ehat (14) muli va , kei , asavul lati vina va en out nesa , vina varei en out koa Ahi ro ien . Nareingeingeni keke va en out enek ral min aven , vuo ninin onen enges vina . Ahi enges varei kilea eni .
47012003	Anatin , navit risi keke nareingeingeni keke meatin enek vina ral min aven , vuo ninin onen vina , Ahi enges kilea eni .
47012004	Ka meatin enek , asavul lati vina nesa en out koa tahos vis tahos imok . En out enek , kei raengon tounah keil koa meatin keil ten out netan asakras avaselus usili .
47012005	Sakini , nihasi nau ven vati meatin enek , ka en usite onak , nihasi nau usil tounah enges koa mul rie lat memerauen onak .
47012006	Ka munak nihit mahasi nau ven tounah koa namumoni , nirselus varu entei veni vi anatin . Ka narmumontei keke meatin keil avaling eis ten hetetamenien enau valohlin tounah koa ales inau namumoni vuo araengonau namul naviteni .
47012007	Ka vasakinau marvuvuttei nau ven tounah tetahos koa nalesi , Ahi sani minau tounah tai koa san mahien min avek suval sin vatiai tai koa mavul mul en hilivek . Anatin , koanek mul san mahien minau lisenges suval eiloheh tai onen Temat ro ral minau vasakinau marvuvuttei nau vahi houlu .
47012008	Hatte etel napeah Ahi vakulati ranau .
47012009	Ka kei vit kesi minau vit , “ Vuo , nirkulattei ranuk . Ka nikataunuk ven more envatien onak . Koanek hevinvin enuk . Navong keik komerau , hetie lati mok keihoen onak . ” Sakini , nihasi nau hehi houlu mok hetal min sien ven merauen vasi keil onak keke keihoen onen Kristo val en moulien onak .
47012010	Sakini , veni nakilea keke namul nakur tounah enek en isen Iesu Kristo , narlongtei vatisa ven merauen keil onak vuo navong meatin keil aselus kutut kat inau . Narmundemkotei navong meatin sav keil amumoni keih minau , asak vis demkatien onak , ka asan mahien minau , veni nakilea keke navong namemerau , en avong etin enek , keihoen onen Kristo mul mum keih imok ka enau .
47012011	Navong namul navasi nau mukok , namul naselus varu . Ka kami varei misakinau moumoni . Vahi kami etin koa mivahasi nau , veni narvitei havivi mok en koakeil avise keil en ' mari eiloheh keil . ' Ka avaseini navi meatin kuren tai , navi eiloheh anatin onen Iesu Kristo .
47012012	Navong naro ral min kami , avaseini navisu en avong takeih houlu , namules namum . Anatin , namumon merikel keil houlu ka metai savsav keil koa arie lati keke navi eiloheh anatin .
47012013	? Mukave ? ? Asa varei narmumontei vatal min kami koa namumoni ral min meatin keil en sios sav keil ? Tounah tas narmumontei , narvistei kami mivasan mane vakataun nau . ? Sakini , vensa miviteni keke namumoni tisa min kami ?
47012014	Mihetaengon revi . Namul nasak mesenau keke mamai masao en kami eris koa vahi hatte vatel eni . Ka en avong koanek emun , nirvistei kami ven etai tounah . Veni ekrovatei mivasan tounah keil onami minau . Vuo . Ekvati keke mihesan kami minau . Veni nalonge suval kami mivi titali keil onak . Ka titiali keil arling ruaintei tounah vakataun tata ka mama one . Vuo , vi tata ka mama keke amul aling ruain tounah vakatau titiali keil one eni .
47012015	Inau nasi nau mok masa vasin tounah onak ka moulien onak emun vakataun kami eni . ? Ka munak envatien onak en kami mariso mukok , vensa varei envatien onami enau havivis ?
47012016	Kami vasi mikilea keke narkurtei tounah ran kami . Ka avaseini , tei en kami amul aselus kutut kat nau avit , “ Pol luvos ir ka leh rendemien orer en selusien koa kas . ”
47012017	? Namumoni mukave ? ? Koakeil nasila keil umai ven kami asak visi avaluvos kami keke avalah tounah keil onami ? ! Vuo !
47012018	Inau navis Taetas vaha vatal min tunali tai keke luvasao en kami . Ka Taetas roluvostei kami keke vakur tounah onami . Ka rendemien ka sakien onomal tas .
47012019	? Mukave ? ? Kami mimundemi keke tounah vasi koa memul meviteni en leta ekek memumoni vating koe usite onomai ? ! Vuo , romukteinek ! Tuak ka ahinkuli keil , en meten Ahi , komai koa mekapil ral min Iesu Kristo meselus en anatinien navong meviteni keke tounah vasi koa memumoni , memumoni vakataun kami .
47012020	Nametau keke navong nimai ven kami , minarsuvaltei asa koa ekvati , ka inau ninarsuvaltei asa koa kami emivati . Hetisa ninahotini keke sakien keil onami rovilestei veah , ka minahotini keke ninamai natal min vurohien . Nametau keke nanahotin selien , hieluien , vurohien , metenan , karien , hithitusilien , tuvutien ka tasilien en kami .
47012021	Anatin , namul nametau keke navong nimai ris ven kami , Ahi onak nasakin inau nanamemou en metomi ka nanatang veni houlu en kami mirvilestei veah ran tisaen keil onami . Anatin , nametau nanahotini keke mirvilestei veah ran hilehiluen onami , mimules mimatil ral min meatin sav keil koa mirtetalihetei vatal min keil , ka mimumon tisaen savsav keil ral min avemi koa rie lati keke memouen onami tovuol .
47013001	Koanik vahi hatte etel eni keke numai masao en kami . Kei hesuval asa koa Tus Votut viteni navong vit , “ Navong meatin tai vit mesav tai mum tisa , meatin helu vuo hetel koa tellesi keke vi anatin telhesuv lat selusien onen . ” (Dut 17:6)
47013002	Navong numai ris hatte elu keke masao en kami , nasel kat kami keke nirsantei mun avong min koakeil amum tisa . Ka kosa emun , avaseini narrotei vatal min kami , ekvati masel kat ris keil . Munak nimai ris , nisan varein mahien min koakeil amum tisa mulamu ka amules amumoni kosa .
47013003	Veni mivit mivales anatinien keke Iesu Kristo mul selus ka enau , hervitei tuetin mihelesi . Navong nimai , miherlestei mun merauen onak , ka mihelesi suk keihoen koa Iesu Kristo sani minau keke makilea masan mahien min kami .
47013004	Anatin keke meatin houlu avit Iesu Kristo rie lat merauen onen navong amuti kati en aiveave ka mat . Ka koanek rie lat keihoen onen Ahi koa sakin kei moul eris ran matien . En vati sakien enek , komai koa memum veni mevi meatin enges koa memerau , ka navong mehemai keke mevalei usil tisaen keil onami , miheles keihoen onen Ahi koa mekuri en isen Iesu Kristo .
47013005	Tetai en kami helei rahit moulien onen vahotini keke demkatien onen vi anatin ka Iesu Kristo mul en moulien onen . Anatin , mihesak vis demkatien onami . Hetisa munak mihehotini keke mimul miluvos en demkatien onami .
47013006	Ka munak mihehotini keke demkatien onami vi anatin , hetie lati keke umen koa memumoni ral min kami suval eiloheh keil vi anatin . Ka hetie lati mun keke merluvostei kami .
47013007	Komai mevis Ahi hekataun kami mirhemumontei mun tounah hetisa . Mervistei vamukonek vatie lati keke metahos , ka veni emairovattei mevasan mahien min kami . Hesakini , avaseini munak meatin tei avit memum romaltei , kami mihoumon tounah koa hemal .
47013008	Ka tounah koa memumoni , memumoni vatie lat anatinien onen Ahi , ka mesakras mevoumon etai tounah vaha kat anatinien onen .
47013009	Sakini , avaseini munak meatin tei avit komai mememerau , mesi komai navong melesi keke kami mikeih en demkatien onami . Ka mevis keke kami mihemai mihetolas en sakien vasi keil onami .
47013010	Sakini , namutis selkatien keil ekek min kami navong namul soutin ran kami keke navong nimai ris masao en kami , nasakras mal masan mahien min kami hetal min keihoen koa Ahi Asuv sani minau . Veni kei san keihoen koanek minau mahati lat kami eni , rovitei keke maleh lin kami mivaha netan .
47013011	Tuak ka ahinkuli keil , mihesi kami . Nasentulai en kami ral min rendemien ekor ekek : miheling revi tounah , mihousil selkatien keil onak , rendemien onami hetas , ka miheto en tomat hetal min kami . Hemukonek , Ahi ten envatien ka tomat heto ven kami .
47013012	Miheav kat kami en envatien onen Ahi . Ka meatin vasi keil onen Ahi ekonek amul aviten ' more visikon ' one vat min kami .
47013013	More envatien onen Asuv Iesu Kristo , envatien onen Ahi , ka viluen onen Ninin Votut hel ven kami vasi .
50001001	Inau Pol ral min Timoti , koa melvi meatin toumien keilu onen Iesu Kristo , melmutis leta koanik . Melmutisi vat min kami , meatin keil onen Ahi en out Pilipae koa mikapil ral min Iesu Kristo , ka min elda ka dikon keil emun onami .
50001002	Melvisi keke more envatien ka tomat onen Ahi Tamer ka Asuv Iesu Kristo hel ven kami .
50001003	Namasmas Ahi onak lises navong namul namundem usil kami .
50001004	Ka en avong vasi koa navis min Ahi en usite onami , navis ral min sien .
50001005	Namasmas Ahi veni , navong mikur rohtoh en more longlongien rokol kosa , kami mimum vituai ral minau keke rehesakin meatin sav keil akilea en more longlongien usil Iesu Kristo .
50001006	Ka nakul anatin keke Ahi , koa mum rohtoh en more umen koanik en moulien onami , hel houmoni heha vio . . . houm vasi eni en avong koa Iesu Kristo hemai ris eni .
50001007	Mal keke nalonge tahos ven kami veni mirie lat envatien onami minau navong romum vituai en umen koa Ahi sani minau musil more envatien onen . Veni kami mikataun nau navong namul en eim takeih ekek . Ka mikataun nau mun navong namul navit kilea en meten meatin keil keke more longlongien usil Iesu Kristo vi anatin .
50001008	Ahi lei kilea vi anatin keke ekvati mok nilei ris kami , veni envatien onak mul en kami mariso suval koa envatien onen Iesu Kristo emun mul en kami .
50001009	Navis Ahi hesakin kami miheilea revi mok hemukave emihehathat kami hehi houlu tamun en sakien koa mal . Ka navisi mun keke miheilea Ahi imok , ka miheilea asa koa mal mivoumoni en avong vasi .
50001010	Hemukonek , kami miheilea revi sakien keil koa tahos keke mivoumoni . Hesakini , en avong koa Iesu Kristo hemai ris eni keke helei rahit usite onen meatin vasi keil , kami mikilea mihelomal mihetolas en meten ka tounah hetovuol heha kat usite onami .
50001011	Veni Iesu Kristo helesi keke moulien onami son heite ten maluen koa ka veni . Ka meatin sav keil koa ilesi isan masmasien min Ahi veni , ka ihati lat isen .
50001012	Tuak ka ahinkuli keil , ekvati mivailea keke mahien keil koa kistal enau , Ahi mul vilesi mai kataun more longlongien enek keke vaha mok vaka vasi out .
50001013	Veni meatin taleikokoeen vasi keil ten mari taon enek ten out Rom ka meatin sav vasi keil emun akilea keke namul en eim takeih veni namusil kat Iesu Kristo .
50001014	Sakini , houlu en tuak ka ahinkuli keil ekonek , navong keil alesi keke namul en eim takeih ven demkatien onak , demkatien one en Asuv Iesu mul mai keih tamun . Sakini , metauen tovuol en keil ka amarir avahitehiten selusien onen Ahi .
50001015	Anatin keke tei en meatin keil avitehiteni usil Iesu veni keil avi elu enau ka evati avali nau . Ka tei en meatin keil avitehiteni veni evati avakataun meatin sav keil eni .
50001016	Koakeil enek avitehiten Iesu Kristo veni envatien one mul enau . Keil akilea keke aling nau en eim takeih enek veni namul nalei kokoe en more longlongien enek .
50001017	Ka meatin sav keil arvitehitentei Kristo vatal min rendemien koa mal . Keil amumoni en rendemien ten hetetamenien enges veni evati avasakin mahien onak vamai vamariso mok en eim takeih ekek .
50001018	Ka avaseini mukonek , nasi nau . Veni meatin keil amul avitehiten Iesu Kristo en sise houlu , tei ral min rendemien keil koa mal , ka teisav ral min rendemien keil koa romaltei . Ka nil nisi nau veni .
50001019	Nasi nau veni nakilea keke Ahi hesan heite ten hisien onami en usite onak ka Ninin onen Iesu Kristo hesakin tounah enek hehi sise koa nimaluv eni .
50001020	Inau ekvati mok ka namundesini vi anatin keke nirmumon etai tounah koa hesakin nau nimemou eni . Ekvati keke nimarir en selusien onak keke nihati lat Iesu Kristo lisenges en avek , avaseini munak nimoul vuo nimat veni .
50001021	Veni munak nimoul , nihati lat Iesu Kristo hetal min moulien onak . Ka munak nimat , koanek hetahos imok , veni niha nito hetal mini .
50001022	Ka munak nil nimoul hetal min avek koanik , nakilea moum ka moulien onak heson heite ven Ahi . Sakini , narkilea revitei koa kave ekvati mok .
50001023	Tounah keilu ekek luleh nau en sise elu . Koa tahosimok , ekvati mok malokovein avek koanik keke mato vatal min Iesu Kristo .
50001024	Ka ven kami , tahos imok nitos nimoul en avek ekek keke nakilea mal makataun kami .
50001025	Ka nakilea keke nimoul nitos veni nakul anatin keke nil nikataun kami keke demkatien onami hemai hematu tamun ka mihehilelau en sien .
50001026	Hesakini , navong nihat niles kami eris , mihehasi kami hehi houlu mok ven asa koa Iesu Kristo mumoni en usite onak .
50001027	Ka avaseini asa koa hekistal enau , kami , moulien onomi hevinvin en koakeil amusil more longlongien onen Iesu Kristo . Hesakini , avaseini nihat niles kami vuo nisakras , nitaengoni keke kami mimul mimulomal vituai keih en rendemien tas , ka mimul mivae vituai ven demkatien koa mikuri ka en more longlongien .
50001028	Nakilea keke mihermetauntei koakeil avi vativieh ral min kami . Veni navong mimulomal keih en mete , rie lati min keil keke asa koa mivit usili vi anatin . Ka rie lati mun keke Ahi hou lin keil , ka houtut kami . Ka Ahi varei mul sakin tounah keil enek akikistal .
50001029	Veni kei mumoni tahos min kami navong maen kami miling demkatien onami en Iesu Kristo , ka maen kami mikur mahien emun ven isen .
50001030	Ka vi anatin keke mimul mikur vati mahien ven demkatien onami suval koa miles nau nakuri navong naro semau ral min kami , ka koa milonge namul veah nakuri ekonek .
50002001	Veni mikapil ral min Iesu Kristo , nakilea kei mul mumon kami mikeih imok en demkatien onami . Veni envatien onen mul en kami , kei mul vati lat rendemien onami . Veni Ninin Votut mul en kami , mivi tinahos ka emimahis kami eris .
50002002	Sakini , navis kami keke mihoumon sakien keil ekek vasakinau nihilelau en sien : rendemien onami hetas , envatien koa mul en kami hetas , tinomi hetas , ka mihoum vituai suval meatin tas .
50002003	Tovuol en kami nahasitei kei vuo naling kei nahina nesa nalin teisav . Tahos imok heling rendemien onen heha netan keke heles meatin sav hetahos helin kei .
50002004	Tetai en kami nandemtei kei enges , ka kei hendem usil teisav keil .
50002005	Rendemien onami heha netan hesuval etin rendemien onen Iesu Kristo mul netan .
50002006	Veni avaseini keke Kristo vi Ahi en usite vasi keil , kei romumontei rendemien onen vahit hetetamenien onealu vavinvin .
50002007	Ka kei sokovein hetetamenien onen , ka mita netan mai suval slev tai . Kei , avasi en out netan , ka mai vi meatin enges koa aven mul .
50002008	Kristo mumon rendemien onen va netan ka long kat Ahi va vio . . . mat . Anatin , kei maen kei mat en aiveave suval meatin tisa tai .
50002009	Sakini , Ahi vati lat isen Kristo vina nesa , ka san eis ten hetetamenien mini koa mulin eis sav vasi keil .
50002010	Sakini , en isen Iesu , tounah vasi iha netan mini : koakeil ten out nesa , koakeil ten out netan , ka koakeil emun amul en out ten matien .
50002011	Anatin , keil vasi ihitehiteni ihit , “ Iesu Kristo vi Asuv onomai . ” Hemukonek , isen Ahi Tamen hehina nesa mok .
50002012	Tuak ka ahinkuli keil , veni mikur rendemien koa netan suval Iesu , mihelong kat inau suval koa lises mimul mimumoni , en avong koa naro ral min kami , ka en avong kosa imok koa narrotei mun vatal min kami . Hetal min metauen , mihoum hekeih keke mihelei kat revi kami keke sakien keil onami hesuval koakeil Ahi mutut keil ran tisaen .
50002013	Veni vi Ahi varei koa mul mum en kami . Kei mul sakin kami emivati mivousil asa koa envat kami mivoumoni , ka mul san keihoen emun keke mikilea mivoumoni .
50002014	En tounah vasi koa mimumoni , minasel kututtei ka minavul kattei kami eris .
50002015	Hesakini , sakien onami hetie lati keke mivi natin Ahi keil koa amutolas , ka tounah tovuol vaha kat usite onami en meten meatin tisa keil ten kosa koa sakien one kalkali . Hemukonek , moulien onami hetitin luhu en keil hesuval hitu keil amul avihil en mankoli .
50002016	Mihehitehiten more longlongien min keil koa kilea vasan moulien min keil . Veni , munak hemukonek , nakilea mahasi nau en avong koa Iesu Kristo hemai ris eni . Veni moulien onami hetie lati keke narokol keite ten lohlohien onak ka umen onak son heite , rovitei heisav .
50002017	Avaseini munak u vini nau , nisi nau ka nimasmas Ahi ven kami vasi . Veni matien onak hesuval sanien votut tai koa nasani min Ahi ven demkatien onami .
50002018	En vati sakien enek , navong kami mimul mikur sakvisien keil onami , kami mun mihemasmas Ahi ka mihesi kami hetal minau .
50002019	Munak housil envatien onen Asuv Iesu , namundemi keke nisila Timoti hehat ven kami hervitei tuetin . Hesakini , navong hemai ris venau , longlongien usil kami koa hekuri hesan sien minau .
50002020	Meatin onak tovuol emun vasuval Timoti koa envatien onen mul en kami ka envati vakataun kami vasuval inau .
50002021	Meatin sav vasi keil amul amumon tounah keil koa keil enges evati avoumoni , ka armumontei asa koa Iesu Kristo envati .
50002022	Ka Timoti rie lati tuai min kami keke kei mum min Iesu . Veni komal melmum vituai ven more longlongien onen Ahi suval ehon tai mul mum ral min tata onen .
50002023	Sakini , en avong etin koa nilong kilea asa koa umoni minau en kot , nisila Timoti hehat ven kami .
50002024	Ka namundesini keke , hervitei tuetin , Asuv hemaenau mun nihat ven kami .
50002025	Ka namundemi tahos keke nisila tuak Epafrodaetas hehat eris ven kami . Kami misani minau keke vahi eisisil onami minau ka hekataunau en usite onami . Ka komal melmum vituai ka melvae vituai en umen onen Ahi .
50002026	Kami milonge keke kei mesai houlu ka mimundemko veni . Ka navong Epafrodaetas long usil demkoen onami , kei longe tisa ka vit vasao eris en kami .
50002027	Ka anatin eli keke kei mesai marite ka vesesal vamat . Ka Ahi enmahisi , ka enmahis inau mun . Veni munak kei hemat , inau nilonge hetisa hehi houlu mun .
50002028	Sakini , ekvati li mok masila kei vahat ven kami keke mivasi kami eris navong mihelesi . Ka hemukonek , demvoen onak hetovuol emun .
50002029	Hesakini , mihekur revi kei en isen Asuv Iesu hetal min sien . Ka mal keke mihehouhou mok ven vati meatin keil koa amukonek .
50002030	Veni kei san moulien onen ka vesesal vamat ven umen onen Kristo . Kei mundem maen moulien onen , ka mai kataunau en usite onami keke voumon umen koa kami misakras mivoumoni .
50003001	Sakini , tuak ka ahinkuli keil , avaseini asa koa hemai , mihesi kami en apiluen onami hetal min Asuv . Romeastei enau keke masel kat ris kami en tounah keil ekek , veni nakilea mul ring koe moulien onami .
50003002	Mihelei kat revi kami en tiser taliluvosien keil koa amul aviteni keke meatin heha en vekahoi keke hemai hehi meatin kati onen Ahi . Koakeil enek amumon tounah koa tisa suval avi huli rendan keil .
50003003	Ka ir rormundesintei sakien keil koa amumoni hae en aven meatin vasakin ir rovahi meatin keil kati onen Ahi . Vuo , ir rova en vekahoi koa vi anatin , veni rova netan min Ahi ka en Ninin Votut onen ka rosi ir ven apiluen orer ral min Iesu Kristo .
50003004	Vahit ekvahati , inau mun nakilea maling desien onak en tounah keil vatenek koa meatin keil amul amumoni hae en ave . Anatin , munak meatin etai mundemi keke kei kilea valing desien onen en tounah koa amumoni hae en aven vasakini vamal en meten Ahi , inau namumoni tahos imok mulin kei .
50003005	Veni inau nuva en vekahoi navong avong onak outel (8) semau . Inau navi koan Isrel navong avasi inau , ka naka en vatiamal onen Bensamen . Anatin , inau navi Hibru kati . Ka en usite ten mengkatien keil onen Siu keil , inau navi Farasi tai koa namusil katiati keih .
50003006	Ka veni ekvati mok masakin meatin sav keil avousil mengkatien keil ekek , nasan mahien houlu en koakeil ten Sios onen Iesu Kristo veni namundemi asak visi avasakin mengkatien keil onen Ahi avavupuol . Ka en usite koa meatin tai kilea vamal en meten Ahi munak housil kat mengkatien keil onen enges , tounah tovuol avahotini vatisa enau .
50003007	Ka avaseini keke tounah vasi keil koa namumoni mulamu usil mengkatien keil onen Ahi marite , navong numai nakapil vituai ral min Iesu Kristo , nalei kilea keke tounah keil enek avi heisav enges .
50003008	Ka rovites tounah keil enek enges . Inau namundemi keke tounah sav vasi keil en moulien onak avi heisav enges . Veni navong numai mailea en Iesu Kristo , nalei kilea keke kei vi hetetamen imok mulin tounah sav vasi keil . Sakini , keke mousil kati , narivin tounah sav vasi keil eva suval tahul keke nusil kat Iesu Kristo hekeih imok .
50003009	Anatin , ekvati mok mapil revi vatal mini . Sakini , maluen koa nakuri en meten Ahi rokatei mun en longkatien onak enges en mengkatien keil . Vuo , kosa , nakur maluen en meten Ahi veni demkatien onak mul en Iesu Kristo . Anatin , Ahi mul san maluen min koakeil enges aling demkatien one en Iesu Kristo .
50003010	Inau ekvati mok mailea Iesu Kristo ka mailea revi keihoen onen Ahi en moulien onak koa kei mum ral mini navong sakin Iesu Kristo mea ris ran matien . Ekvati mok makur tei mahien vasuval koa kei kuri , avasieni munak nimat hesuvali .
50003011	Veni , hemukonek , nakilea makur asa koa naling desien onak mul ien , keke , inau mun , nimea ris ran matien ka nimoul .
50003012	Ka narvitentei keke inau namal tuai vuo nakur uite ten demkatien onak tuai . ! Vuo ! Namul nasak visi maloh vakeih keke makur uite enek vahi onak , veni Iesu Kristo mum keih keke vakur inau mahi onen .
50003013	Tuak ka ahinkuli keil , nakilea keke narrokoltei veah uite ten demkatien onak . Ka tounah tas namumoni . Ekmulvobongen asa koa mul en eisiluk , ka namuloh keih vis keih keke makur asa koa mul mulamu enau .
50003014	Anatin , namul namuloh keih keke matokol keite ten lohlohien ten demkatien onak keke makur uite teni . Uite enek vi sakien koa nakilea mahina mato en out nesa veni Ahi vise nau mapil vatal min Iesu Kristo .
50003015	Ir vasi koa rumen tuai en demkatien orer , rehekur vati rendemien koanik . Ka munak tei en kami akur rendemien sav usil tounah keil enek , Ahi houmon keil ilea revi anatinien teni .
50003016	Ka koa hetetamen imok , rehousil kat anatinien koa Ahi vothot eni tuai minir .
50003017	Tuak ka ahinkuli keil , kami vasi miheapil vituai keke mihelisungein sakien ka rendemien keil onak . Ka mihousil kat koakeil amul alisungein sakien keil koa milesi en moulien onomai .
50003018	Veni , suval koa naviteni min kami avong houlu tuai , ka navit risi ral min simetok , sakien keil onen meatin houlu arie lati keke avi vativieh ral min Iesu Kristo koa mat en aiveave .
50003019	Sakini , Ahi hou lin keil , veni amusil kat envatien ten ave enges suval vi ahi one , ka tounah koa mal keke avamemou eni , keil amul avut keil veni suk . Anatin , keil amundem usil tounah keil ten out netan enges .
50003020	Ka ir , rovi horetan ten out nesa . Ka romul rorosin meatin ten mututien orer koa heka en out nesa , kei vi Asuv Iesu Kristo .
50003021	En avong enek , kei hehiles aver ten out netan koa memeraus , ka houmon keil imai isuval aven ten hetetamenien . Kei houmoni hetal min vati keihoen koa kei mul sakin tounah vasi amul umai aval en hehen hen .
50004001	Sakini , tuak ka ahinkuli keil , mihehatimal hekeih en demkatien onami en Asuv Iesu . Envatien onak mul en kami houlu , ka ekvati mok malei ris kami . Veni kami misakin nau nasinau ka demkatien onami suval ui lohlohien ten moulien onak .
50004002	Iuodia ka Sintike , napeah kamil eli keke milhesak visi milvamai en rendemien vatas veni kamil vasi milmusil kat Asuv .
50004003	Ka navisuk , Susungus , koa lomum vituai ka kovi anatin enau , keke kovaha kovakataun luahin ekek . Veni keilu lulehkao vituai ral min inau keke metvitehiten more longlongien . Anatin , metmum ral min Klemen ka tuak sav keil keisom koa ise mul en Tus ten Moulien onen Ahi koa amutis isen meatin keil koa ikur moulien koa sakras vavus en out nesa .
50004004	Lises , sien hel ven kami veni kami mikapil ral min Asuv . Anatin , navit risi keke mihesi kami .
50004005	Mihetie lat sakien ten merauen min meatin vasi veni , hervitei tuetin , Asuv hemai .
50004006	Minandemkotei en etai tounah , ka mihehis min Ahi ven tounah keil vasi . Ka navong mivisi ven kataunien , mihoumoni hetal min masmasien .
50004007	Hemukonek , tomat onen Ahi koa mulin asa koa meatin keil ten out netan akilea availea eni hel ven kami . Anatin , veni mikapil ral min Iesu Kristo , tomat enek heting koe moulien ka rendemien onami .
50004008	Tuak ka ahinkuli keil , tounah tamun koa ekvati mahiteni min kami keke miheling rendemien onami en tounah koa tahos : asa koa vi anatin , asa koa mal , asa koa vinvin keke mivahouhou eni , asa koa muto en meten Ahi , asa koa moreite , asa koa vi hetetamen imok , ka asa koa mal keke rovahasi ir eni . Anatin , en tounah keil vatenek , kami mihendem usili .
50004009	Miheles mihoumon tounah keil koa navisein kami eni ka nasani min kami . Anatin , tounah koa milong nau naselus usili vuo miles nau namumoni , kami suk mihoumoni . Ka Ahi , koa vi vatte ten tomat , heto hetal min kami .
50004010	Inau navilelau en sien ka namasmas Asuv veni nales kataunien koa misani minau . Anatin keke mulamu mikataunau , ka tuetin neli mirsantei mun tounah . Nakilea keke emirovobongentei nau , ka ahho tovuol keke mivatie envatien onami minau .
50004011	Ka narvitentei koanik veni natamurei en tounah . Veni numai nakilea suk sakien ten sien , avaseini asa koa mul en hek .
50004012	Veni nakilea mamoul vatal min asa koa havivis , vuo vatal min asa koa vahi houlu . Ka numai nakilea revi en sakien ten sien , avaseini munak anien ak houlu , vuo amai kat nau ; avaseini munak tounah onak houlu , vuo havivis .
50004013	Nakilea mahisu en tounah vasi keil hetal min keihoen koa Iesu Kristo mul sani minau .
50004014	Ka mukos , tahos imok keke kami mikataunau en mahien keil koa namul nakuri .
50004015	Kami me-Pilipae keil mikilea revi keke , navong nuva navitehiten rohtoh en more longlongien usil Kristo min meatin keil , kami enges misan kataunien minau navong nalokovein provins ten out Masedonia keke mal maha mahitehiten more longlongien onen Ahi en out sav keil . Anatin , sios sav keil arsantei tounah keke makuri vakataunau , vi kami enges .
50004016	Ka navong namul en taon ten out Tesalonaeka , rovitei avong tas koa kami misan tounah mai vakataunau .
50004017	Narvitentei tounah keil enek veni ekvat kami mivasan kataunien eris minau . Vuo , ekvati mok keke Ahi heles tounah koa mimumoni en usite onak , ka hesan uite teni min kami en avong etai .
50004018	Ekvati keke mahit kilea min kami keke nakur vasi kataunien koa misani minau ka en hen Epafrodaetas . Ka nalesi vi houlu mok ka mulin asa koa ekvati . Sanien onami suval sanien votut koa mal revi en meten Ahi , ka kei mus vite teni tahos imok ka si kei veni .
50004019	Ka nakilea keke Ahi onak vilelau en tounah vasi . Ka kei hesan vasi tounah koa kami mitetamurei eni veni mikapil ral min Iesu Kristo .
50004020	Rehehati lat isen Ahi Tamer veni hetetamenien onen hel lises ka lisenges . Anatin .
50004021	Naviten ' more ' min meatin keil onen Ahi keisom koa akapil ral min Iesu Kristo . Ka tuak ka ahinkuli keil en demkatien koa aro ral minau amul aviten ' more ' one min kami .
50004022	Anatin , meatin vasi keil onen Ahi ekok aviten ' more ' min kami , ka koakeil imok aro en teim onen asuv houlu ten out Rom .
50004023	Navisi keke more envatien onen Asuv Iesu Kristo hel ven kami vasi .
51001001	Inau Pol koa navi eiloheh tai onen Iesu Kristo musil envatien onen Ahi namutis leta ekek ral min Timoti koa vi tuer en demkatien .
51001002	Namutis leta koanik min kami , meatin keil onen Ahi koa mimul en taon ten out Kolose . Kami mivi tuak ka ahinkuli keil en demkatien veni rokapil ral min Iesu Kristo . Melvisi keke more envatien ka tomat onen Ahi Tamer hel ven kami .
51001003	Navong komal melvis ven kami , lisenges melmasmas Ahi , tata onen Iesu Kristo , Asuv orer .
51001004	Veni mellong usil demkatien onami en Iesu Kristo , ka envatien onami en meatin vasi keil onen Ahi .
51001005	Kami mimumoni mukonek veni miling desien onami en Ahi keke tounah koa ling revi ven kami en out nesa vi anatin . Ka miling desien onami en hatkatien koanek navong milong selusien ten anatinien koa ka en more longlongien usil Iesu Kristo .
51001006	Navong more longlongien mai rohtoh ven kami ka mikilea revi more envatien onen Ahi , son heite en moulien onami . Anatin , son heite en kami suval koa mul son heite en moulien onen meatin keil houlu en out netan .
51001007	Kami mikur more longlongien enek ka ven Epafras , more meatin toumien onen Iesu Kristo koa mul mum vituai ral min komai . Kei mul mum en usite onami ,
51001008	ka run min komal usil envatien koa Ninin Votut mul sani min kami .
51001009	Ven koanik , navong mellong usil sakien onami rokol kosa , komal melromusehtei en hisien onomal ven kami . Melmul melvis Ahi keke hesakin kami miheilea revi asa koa kei envat kami mivoumoni , ka mihehilelau en meteisauen ka ileileien koa ka ven Ninin Votut onen .
51001010	Hemukonek , ualien onami hevinvin en koakeil amusil kat Ahi Asuv ka hesan sien mini . Anatin , Ahi hesi kei ven kami navong moulien onami hel heson more heite keil koa vi umen tetahos keil , ka navong ileilien onami en kei hemai hemariso mok .
51001011	Komal melvis Ahi keke houmon demkatien onami hekeih imok hetal min marmari keihoen vasi keil koa mul en hen . Melvisi keke hesak mesen kami keke mikilea mivalomal vakeih en tounah vasi vatal min sien ka rendemien koa taveah .
51001012	Melvisi keke hesakin kami mikilea mivamasmas Ahi Tamer koa mul sakin kami mivinvin keke mivakur hatte ten asa koa ling kati tuai vahi onen meatin keil onen koa amual en meneai .
51001013	Kei mutut ir ran keihoen ten mankoli , ka ling revi ir en keihoen onen Natnali koa envatien onen mul ien keke kei helosil kat revi ir suval asuv houlu orer .
51001014	Veni , ka en asa koa Iesu mumoni , Ahi mumon sise keke rovamaluv ran keihoen ten tisaen ka mumon methos ral minir keke hermundemtei mun tisaen keil orer .
51001015	Meatin sakras vales Ahi . Ka navong ales Iesu Kristo , ales Ahi . Veni Iesu vi Ahi en usite vasi keil , ka kei vi houlu en tounah vasi koa Ahi mumoni .
51001016	Veni , ka en kei , Ahi mumon tounah vasi en out nesa ka en out netan , tounah koa rokilea rovalesi ka tounah keil emun koa rosakras rovalesi . Ka en Natnali , Ahi mumon asuv houlu keil ka kavmen keil koa akur keihoen en out netan , ka angelo keil ka temat keil emun koa akur keihoen en out nesa . Anatin , ka en Natnali , Ahi mumon tounah vasi keke avahouhou mini .
51001017	Iesu Kristo mul mulamu en tounah vasi keil ka sakin tounah vasi keil enek amul amusil asa koa Ahi ling kati .
51001018	Kei vi avat ten Sios koa vi aven , veni kei vi vatte ten moulien teni . Kei , Ahi sakini mea ris ran matien mulamu en meatin sav keil suval koa kei vi moeite en keil . Sakini , kei kur out koa mulamu lohlin tounah sav vasi keil .
51001019	Ka en Kristo , ir rolei vasin Ahi , veni tounah vasi koa mul en Ahi , Ahi si kei vasien Natnali eni .
51001020	Ka en kei , Ahi si kei keke kilea valing tomat vatal min kei ka tounah sav vasi keil ; tounah keil koa amul en out netan ka en out nesa emun . Anatin , ka en matien onen Natnali en aiveave , Ahi sakin tounah keil koa kei mumoni amul en tomat ral mini .
51001021	Mulamu , kami mimul soutin ran Ahi ka mivi vativieh keil onen , veni tounah keil koa mimumoni ka mimundemi atisa .
51001022	Ka kosa , ka en matien ten aven , Iesu Kristo sak revi kami keke kilea valing kami en meten Ahi ka mivahi votut , mivatolas , ka helesi keke tounah tovuol emun vatisa vaha kat usite onami .
51001023	Koanek vi anatin munak kami miheles mihelomal hekeih en demkatien onami ka minahilestei rani . Minamaentei kami minalokovein desien onami en Iesu Kristo koa mikuri navong milong more longlongien usili . Vati more longlongien enek , avitehiteni min meatin vasi en out netan , ka inau , Pol , numai navi meatin toumien tai teni .
51001024	Kosa , namul nasi inau keke makur mahien keil ekek ven kami . Veni , en avek namul nakur vasin mahien keil koa Kristo ling kati tuai keke makuri vakataun Sios onen , koa vi aven .
51001025	Ahi varei ling inau navi meatin toumien tai ten Sios . Ka kei san umen enek minau keke maha mahit luvat selusien onen vakataun kami koa mirvitei Siu .
51001026	En avong mulamu rokol kosa , aneite ten selusien enek mul suai ran meatin keil . Ka kosa , Ahi mul vothot eni min meatin keil onen .
51001027	Anatin , Ahi rie lat keil keke vahothot en more lingkatien suai onen min keil koa mukok : Kristo mul moul en kami koa mirvitei Siu keil keke , kami mun , mihendesini keke mivakur hatte ten hetetamenien onen .
51001028	Sakini , komai meva mevitehiten Iesu Kristo min meatin vasi . Ral min meteisauen ka ileilien , memul mesel kat meatin keil ka mevisein revi keil . Memumoni mukonek keke mevalah meatin keil vasi koa akapil vituai ral min Kristo avalomal en meten Ahi vasuval meatin keil koa demkatien one men tuai .
51001029	Ka ven koanek varei , namul namum keih ka nalehkao houlu ral min mari keihoen koa Iesu Kristo mul sienau eni .
51002001	Ka ekvati mahiteni min kami mukave namul nalehkao houlu en usite onami , en usite onen koakeil emun en taon ten out Laodisia , ka en usite onen koakeil vasi narlestei veah keil .
51002002	Namul namum keih mukok vasakin demkatien onami vakeih imok ka vasakini emivahathat kami mok keke mivatas . Anatin , namul nalehkao keke kami mivailea revi tounah koa moreite koa Ahi ling suaini mulamu . Aneite ten lingsuaien onen vi Iesu Kristo varei .
51002003	Veni kei vi vatte ten mormore meteisauen ka ileilien vasi keil onen Ahi .
51002004	Namul naviten tounah keil ekek min kami keke minamaentei etai meatin namai naluvos kami natal min selusien keil koa kas .
51002005	Veni , avaseini namul soutin ran kami en avek , en rendemien onak , naro ral min kami . Ka nasi nau navong nalong usil mukave kami mimulomal keih en demkatien onami en Iesu Kristo suval meatin tas .
51002006	Veni mikur Iesu Kristo mai vi Asuv onami tuai , miheles miheapil hetal mini .
51002007	Suval vatiai tai , mihesakin lite keil ten demkatien onami ihita netan ka itetali hekeih en Kristo . Hemukonek , demkatien onami hemoul revi , mikilea mihousil hihiseien keil koa mikuri , ka mihehilelau en masmasien .
51002008	Tei en meatin keil amul koa asak visi avakaluvat kami ral min ileileien keil koa vi heisav enges koa musil mengkatien keil koa meatin keil ten out netan enges asani vuo amusili tuetin tuai . Tounah keil enek romusiltei anatinien usil Iesu Kristo . Sakini , minamaentei keil anakeih kat kami keke mivoumon asa koa ameng kat kami mivoumoni .
51002009	Ka mihousil kat Kristo veni vi anatin keke tounah vasi koa mul en Ahi , kei mul tuai en Iesu Kristo koa aven mul .
51002010	Ka veni mimul mikapil ral mini , mul sakin demkatien onami vilelau . Kei varei vi avat onen avat ka hetetamen savsav vasi keil .
51002011	Veni mimul mikapil ral min Iesu Kristo , en meten Ahi suval koa miva en vekahoi tuai . Ka rovitei vekahoi koa meatin keil enges amumoni en avemi . Veni sakien tisa onami ten avong mulamu , Kristo reh lati ran kami .
51002012	Ka navong avi baptaes en kami , suval koa arahin kami ral min Iesu Kristo . Ka navong mimea ran oai enek , suval koa kami mimea ris ran matien emun ral mini . Ahi mumoni vi anatin en moulien onami veni miling demkatien onami en keihoen onen kei koa sakin Iesu Kristo mun mea ris ran matien .
51002013	Mulamu , kami mirvitei me-Isrel keil koa Ahi san metai ten vekahoi min keil ka mimul veah en tisaen keil onami . Sakini , Ahi les kami suval koa mimat . Ka , ka en Kristo koa mea ris ran matien , Ahi sakin kami mimoul anatin navong lele tahos eris en kami . Anatin , kei lele tahos enir ka romundemtei mun tisaen keil orer .
51002014	Mulamu , suval koa amutis kat tisaen vasi keil koa romumoni va kat Ahi ka mengkatien keil onen mul . Ka avaseini kilea vasan mahien minir veni , kei sahulini . Anatin , tounah keil koa va kat usite orer , Ahi kulati ran ir ka lingi en Iesu navong amuti kati en aiveave .
51002015	En avong enek , Ahi kulat keihoen onen avat onen ninin tisa keil ka hetetamen savsav keil emun . Ahi rie lati en mesai keke keihoen onen mariso mok mulin one .
51002016	Sakini minamaen etai meatin nason selusien naha kat kami usil asa kami mimul mikani vuo mimuni , vuo usil mukave mirlosil kat revitei avong votut keil , vuo ale keil ten avati hau , vuo avong ten Sabat vasuval Siu keil .
51002017	Mulamu , Ahi san mengkatien keil vatenek koa asuval niniven asa koa hesani hemai min meatin keil en avong koa hemai . Ka anatinien teni mai tuai , vi Iesu Kristo .
51002018	Minamaen etai meatin napurun demkatien onami en sise koa amul aviteni keke kami mihesan mahien min avemi ka miheha netan min angelo keil keke mihemai mihemal en meten Ahi . Koakeil enek avit akur lesanien tetahos keil ka lises amundem usil aneite teni , ka mul sakin keil avasi keil musil rendemien keil onen meatin keil ten out netan enges . Ka avasi heisav en keil
51002019	veni arkapiltei mun vatal min Iesu Kristo koa vi avat ten aven , koa vi Sios onen . Iesu Kristo mul vengan hati usiven vasi keil ka mul sosur vituai en keil umai avi aven koa tas . Anatin , Kristo varei sakin aven moul vasuval koa Ahi envati .
51002020	Ka veni mikapil ral min Iesu Kristo , mimat ral mini ka mimaluv tuai ran keihoen onen Temat ka ninin tisa keil . Sakini , minoumontei mun nasuval mikapil ral min tounah keil ten out netan . Minalong kattei mun mengkatien keil koa meatin keil ten out netan amumoni nasuval ,
51002021	“ ! Minoumontei sakien keil ekek ! ! Minan vistei vati anien enek ! ! Ka minatokoltei tounah keil enek ! ”
51002022	Vati mengkatien keil ka hihiseien keil enek , meatin keil enges amumoni . Ka avit usil tounah keil koa avi heisav enges ka ivuol navong rehousili .
51002023	Vati mengkatien keil enek , meatin keil amundemi avit keil amusil sise ten meteisauen veni asak visi avakeih kat meatin keil avaha netan min Ahi , avaling rendemien one vaha netan , ka avoumoni vakeih en ave keke vouas envatien teni vaha netan . Ka romukteinek , veni mengkatien keil enek asakras avahuli kat envatien ten aver ka sakien tisa keil orer .
51003001	Ka veni kami mikapil ral min Kristo koa mea ris ran matien , kami koa , mulamu , mimat en tisaen onami , suval koa mimea ris ran moulien ten matien enek ral mini ka mikur moulien hau . Sakini , mihousil kat tounah keil ten out nesa , out koa Kristo mul rondan ien en vulin ten hetetamenien en usite matu onen Ahi .
51003002	Anatin , miheling rendemien onami en tounah keil ten out nesa , naltei en tounah keil ten out netan .
51003003	Veni moulien onami koa mulamu , kei mat tuai . Ka moulien hau koa mikuri mul veah en out nesa ral min Kristo , Ahi rovothot entei veah .
51003004	Ka navong Kristo koa san moulien min kami hemai ris ka hehothot en kei , kei hehothot en kami mun ka miheapil hetal mini en muohien onen .
51003005	Ka veni mimat ral min Kristo , mihou vini sakien keil ten out netan koa amul en kami . Minamatiltei natal min meatin vuo ahin koa miretalihetei veah vatal mini . Minoumontei saktisaen sav keil koa romaltei keke mimumoni . Minamaentei envatien ten avemi vuo rendemien tisa keil naleh kami . Ka minahitei uti mane veni suval koa mimul miva netan mini suval vi nana tai .
51003006	Anatin , minoumontei veni Ahi mul vuroh kat vati sakien keil enek ka mahien onen mul mai en koakeil amul amumoni ka arlong kattei kei .
51003007	Ka en moulien onami mulamu , kami mun mimumon vati sakien keil vatenek .
51003008	Ka kosa , kami mihelokovein vati sakien tisa keil enek . Minavuroh kattei meatin ka tinomi natamureitei . Minapuruntei meatin sav , minahitehit usiltei keil , ka minasilitei keil .
51003009	Ka minaluvostei ris kami . Minoumontei sakien keil enek veni kami mikulat moulien onami koa telamu ral min sakien keil teni suval koa mikulat eisin tai koa vi amus .
51003010	Ka mimusin revi kami en moulien tai koa vi heite hau . Moulien hau enek , Ahi varei mumoni . Ka lisenges , kei mul sak revi tiner keke vasakin suvalien onen hel enir , ka vasakin ir reheilea revi mok en kei .
51003011	Ka veni rokur moulien hau , Ahi rolestei keke koakeil arvitei Siu ateisav en Siu keil , vuo koakeil uva en vekahoi ateisav en koakeil arvatei en vekahoi . Kei enrovattei vailea munak meatin tai ka en out kave , vuo sukul mukave , vuo vi slev vuo maluv . Veni Kristo , kei varei vi hetetamen imok , ka kei mul moul en ir vasi koa rokapil ral mini .
51003012	Sakini , veni Ahi rie lat kami keke valing lat kami mivahi meatin votut keil onen koa envatien onen mul en keil , mihesin en kami en sakien tetahos keil . Mihoumon sakien ten enmahisien , tinahos , ka rendemien onami heha netan . Sakien onami hemerau ka tinomi hetaveah .
51003013	Tahos keke kami mihoumoni hemaes en teisav . Ka munak tai en kami mumon tounah koa romaltei en meten tunali , luhetalimal en usite onealu keke luhelele hetahos eris en keilu . Anatin , lises kami vasi mihetalimal en usite onami hetal min kami eris ka mihelele hetahos en kami hesuval etin koa Asuv mumoni en kami vasi .
51003014	Ka koa hetetamen imok en sakien tetahos vasi keil enek , mihesin revi kami en sakien ten envatien . Veni munak erhehathat ir , reheto vituai hetahos en more viluen .
51003015	Mihemaen tomat onen Kristo helamun tinomi . Veni Ahi vise kami mivamai mivahi aven koa vatas keke mihel en tomat enek . Ka lises , mihemasmas Ahi en moulien onami .
51003016	Mihemaen selusien usil Kristo koa vi hetetamen imok hemai hehilelau en moulien onami . Mihehisein kami ka mihesel kat kami hetal min meteisauen . Hetal min masmasien min Ahi , mihesau en sam keil , masmasien keil , ka souen sav keil koa Ninin Votut mul sani min kami .
51003017	Ka en tounah vasi koa miviteni vuo mimumoni , mihoumoni en sakien koa rie lati mivi onen Asuv Iesu . Ka en isen , mihehis min Ahi Tata hetal min masmasien .
51003018	Kami , ahin keil , veni mimusil kat Asuv , mal keke miheling rendemien onami hel netan keke mihoum housil rendemien onen meatin keil onami .
51003019	Ka kami , meahos keil , envatien onami hel en ahin onami keil ka minoumontei nakeih en keil .
51003020	Kami , titiali keil , mihelong kat tata ka mama onami keil lises , veni koanek vi umen onami koa Asuv envat kami mivoumoni .
51003021	Kami , tata keil , minasakintei titami keil tine nat kami . Veni mihelei kati keke rendemien one namot .
51003022	Kami slev keil , mihelong kat avat onami keil ten out netan en tounah vasi . Minoumonteis navong mete mul en kami keke vasakin keil avasi keil ven kami . Ka mihoumoni lisenges hetal min tinomi vasi veni mivouhou min Asuv Iesu .
51003023	En tounah vasi koa mimumoni , mihoumoni hetal min moulien vasi onami . Anatin , mihoum hesuval koa mimul mimum min Asuv Iesu , ka hervitei min meatin keil enges ten out netan .
51003024	Iesu Kristo varei vi Asuv onami koa mimum mini . Sakini , mihoum hekeih veni mikilea keke Ahi hesan hati tounah keil onen en out nesa hesuval uite tai min meatin keil onen .
51003025	Ka min koakeil amum tisa , Ahi hesa ris ui tisaen min keil housil asa koa amumoni . Ka kei houmoni hemal en meatin vasi keil .
51004001	Kami , avat keil , mihoumoni hetahos min slev keil onami en sise koa mal . Mihendem kati keke , kami mun , Avat onami mul en out nesa .
51004002	Lisenges , mihehis min Ahi hetal min masmasien ka avemi namahtei eni .
51004003	Ka mihehis emun ven komai keke Ahi heseh voiteh keke mekilea mevahitehiten more rendemien suai onen Ahi usil Iesu Kristo . Ven selusien koanik varei , kosa namul en eim takeih .
51004004	Anatin , mihehis venau keke nakilea mahothot en selusien enek keke meatin keil ilong kilea eni vasuval koa mal moumoni .
51004005	En avong vasi koa miles ahho mul , hetal min meteisauen , mihoumon sakien tetahos min koakeil arkultei anatin en Iesu hetal .
51004006	Anatin , miheselus hetal min tahosien , en sakien koa kilea valeh rendemien onen meatin keil eni . Hesakini , miheilea hemukave mivasa kes selusien koa mal vaha min meatin vasi .
51004007	Tikikas hehiteni min kami tounah keil koa mul kistal enau . Kei vi more tuak koa melmum vituai min Asuv . Kei mul kataunau houlu ka desien onak mul ien .
51004008	Sakini , namul nasila lat kei vahat ven kami , keke vahati lat rendemien onami vatal min longlongien usil komai keke mero mukave .
51004009	Namul nasila kei ral min Onesimas koa vi tai en kami . Kei mun vi more tuak koa desien ka envatien onak mul ien . Keilu luhehiten tounah vasi keil koa mul kur out ekok min kami .
51004010	Aristakas koa ro en eim takeih ral minau , kei mul viten ' more ' min kami . Ka Mak emun , tunali Banabas tai , mul viten ' more ' min kami . Ka munak hehat , kami mikur selusien tuai usili keke mihekur revi .
51004011	Ka Sosua Sastas emun koa ro ekok mul viten ' more ' min kami . En koakeil avi Siu , koakeitel enek enges telmum ral minau ven hiasuvien onen Ahi . Lisenges , telkataunau ka telvati lat rendemien keil onak .
51004012	Epafras koa vi tai en kami ka meatin toumien tai onen Iesu Kristo , kei mul viten ' more ' min kami . Lisenges , kei mul lehkao en hisien en usite onami . Kei mul vis Ahi keke vasakin kami mivalomal vakeih , demkatien onami vamen revi , ka vasakin kami mivailea revi asa koa Ahi envat kami mivoumoni .
51004013	Nakilea mahiteni keke kei mul mum keih vakataun kami ka koakeil emun en out Laodisia ka Hierapolis .
51004014	Dokta Luk koa envatien onak mul ien , ka Demas emun , luviten ' more ' min kami .
51004015	Inau mun naviten ' more ' vat min tuak ka ahinkuli keil en out Laodisia , ka vat min Nimfa ka koakeil amul asukul en teim sen .
51004016	Navong kami mivuli leta koanik hevus , mihesani suk min sios en out Laodisia keke keil emun ihuli . Ka kami mun mihehuli leta koa nasani min koakeil en out Laodisia .
51004017	Ka mihehiteni min Akipas mihehit , “ Kum vasin umen koa Asuv sani minuk keke kovoumoni . ”
51004018	Keke miheilea inau varei nasan leta ekek min kami , inau Pol namutis koanik . Naviten ' more ' min kami . Eminavobong entei sen keil koa amul apar katnau eni . Navisi keke more envatien onen Ahi hel ven kami vasi .
52001001	Inau , Pol , ral min Saelas ka Timoti , metmutis leta ekek va ven kami , meatin keil koa avi onen Ahi Tata ka Asuv Iesu Kristo koa mimul en sios ten out Tesalonaeka . Metvisi keke more envatien ka tomat onen Ahi hel en moulien onami .
52001002	Lises metmasmas Ahi ven kami vasi ka lises metling kami en hisien onomeitel .
52001003	Navong metvis min Ahi Tamer en usite onami , metmundem kat tounah keitel ekek : mukave demkatien onami mul sakin kami mimum keih , mukave envatien onami mul sakin kami mikataun meatin sav keil , ka mukave desien onami en amairisien onen Asuv Iesu Kristo mul sakin kami mimulomal keih navong sakvisien keil mul mai .
52001004	Tuameitel ka ahinameitel keil , metkilea keke Ahi envat kami ka rie lat kami tuai mivahi onen .
52001005	Metkilea keke Ahi rie lat kami veni navong metkur more longlongien va ven kami , romaiteis en selusien enges . Vuo , mai mun ral min keihoen onen Ninin Votut ka mikilea revi anatinien teni navong metselus min kami . Kami milei kilea sakien ten moulien onomeitel navong metro ral min kami keke metvakataun kami .
52001006	Ka kami milisungein sakien keil onomeitel ka sakien keil onen Asuv Iesu keke navong mahien mai en kami ven demkatien onami , mikur selusien onen Ahi ral min sien koa Ninin Votut sani min kami .
52001007	En sakien koanek , kami mimai mivi metai min kristin vasi keil koa amul en provins keilu ten out Masedonia ka Akea keke akilea avalisungein sakien onami .
52001008	Kami mivitehiten selusien usil Asuv Iesu min meatin sav keil koa akuri uva rokol meatin keil en provins keilu ekek , ka muli va en out savsav keil emun . Anatin , longlongien usil demkatien onami musel suval amaru keke meatin sav keil koa aro soutin amul araengoni . Sakini , tounah tovuol keke komeitel metvahiteni mun usil demkatien onami veni meatin keil akilea tuai eni .
52001009	Anatin , meatin vasi keil koa aro soutin ran kami en out keil ekek amul aselus usil mukave kami mikur revi komeitel navong metsao en kami . Avit usil mukave miviles ran nana keil keke miva netan min Ahi , kei koa moul ka vi anatin .
52001010	Keil avit usil mukave mimul mirosin Natnali vaka en out nesa koa Ahi rali lati ran matien . Anatin , avit usil mukave mirosin Iesu koa heting koe ir ran mahien koa hemai ven vurohien onen Ahi va kat tisaen keil .
52002001	Tuameitel ka ahinameitel keil , kami mikilea keke navong metvat ven kami , rovitei heisav . Vuo , heite teni mul .
52002002	Mikilea keke navong metmai ven kami en out Tesalonaeka , metka en taon ten out Pilipae . Ekonek , amumoni tisa min komeitel ka aselus kutut kat komeitel . Ka navong metmai ven kami , avaseini meatin sav keil avit avapurun komeitel , Ahi orer san keihoen min komeitel keke metvahiteni min kami more longlongien koa ka ven kei .
52002003	Navong metpeah kami keke mihehiles moulien onami , selusien onomeitel kur heite , veni rokatei en rendemien koa romaltei vuo en sakien tai koa kalkali . Anatin , metroselustei keke metvaluvos etai meatin .
52002004	Vuo , lises metselus suval koa Ahi envat komeitel metvaselus eni , veni kei ling desien onen en komeitel keke metkilea metvahiten more longlongien onen vaha min meatin keil . Sakini , navong metselus , metromumontei keke meatin keil avahasi keil ven komeitel . Vuo , metmumoni keke Ahi enges koa kilea en rendemien ka envatien vasi keil orer hesi kei veni .
52002005	Mikilea revi keke navong metmai ven kami , metromaitei vatal min selusien koa kas valeh kami , vuo keke metvakur etai mane ran kami vatal selusien onomeitel . Ahi koa kilea en rendemien keil orer kilea keke asa koa metviteni vi anatin .
52002006	Metromaitei keke kami vuo meatin sav keil koa mivi meatin enges mivamasmas komeitel .
52002007	Avaseini komeitel metvi hetetamen keil onen Iesu Kristo koa avise komeitel en eiloheh , ka metkilea metvameng kat kami keke mivahouhou min komeitel ka mivasan tounah min komeitel , metromumontei vamukonek . Vuo , navong metro ral min kami , sakien onomeitel memerau enges suval mama tai koa mul lei kat revi titan keil .
52002008	Ven envatien onomeitel en kami , metsi komeitel keke metvasan more longlongien koa ka ven Ahi min kami , ka metsi komeitel emun keke metvakataun kami en sise vasi koa metkilea metvoumoni . ! Anatin , emeitelvat kami mok !
52002009	Tuameitel ka ahinameitel keil , mihendem usil sakien onomeitel navong metro ral min kami , mukave metmum keih ka avetin onomeitel mue houlu . Meneai ka vongien , metmum keih en umen sav keil keke metvahotin uite teni keke methersantei umen koa meas min kami navong metviten more longlongien koa ka ven Ahi min kami .
52002010	Navong metro ral min kami koa mikul anatin en Iesu , milei kilea keke sakien onomeitel muto , mal revi , ka tounah tovuol avahotini vatisa en sakien onomai . Ka Ahi emun , koa kilea en tounah vasi , lei kilea eni .
52002011	Kami mikilea keke komeitel metmumoni tahos min tetai en kami suval etin tata tai mul lei kat revi titan keil .
52002012	Anatin , komeitel metsel kat kami , metkataun kami keil koa mivotini keih , ka metpeah kami mivoual en sakien keil koa Ahi vasi veni . Metvis kami keke mihoumon sakien keil en moulien onami koa hetie lati keke mivinvin mivahi meatin keil onen . Veni Ahi vise kami mivahi meatin keil onen keke mivapil en hiasuvien ka hetetamenien onen .
52002013	Lises metmasmas Ahi ven tounah tamun navong metling kami en hisien onomai . Navong metkur selusien onen Ahi emai ven kami , miraengoni ka mikur kati mul en kami . Mirkurtei vasuval selusien onen meatin keil enges . Vuo , kami mikur kati suval vi selusien onen Ahi kati . Anatin , kei vi selusien onen ka mul mum en kami vasi koa mikul anatin eni .
52002014	Tuameitel ka ahinameitel keil , asa koa kistal en kami suval etin asa koa kistal en meatin keil onen Iesu Kristo koa amul en sios keil onen Ahi en provins ten out Sudea . Veni kami mun mikul anatin en selusien onen Ahi , ka sakini , me-Grik keil koa avi tuami keil asan mahien min kami suval koa Siu keil en out Sudea akuri en hen Siu keil , koa avi tue keil .
52002015	Ka Siu keil enek avi koakeil amu vini provet keil telamu , amu vini Asuv Iesu , ka alikat rasilin komai ran out vasi . Ven sakien one , amul aleh mahien ten vurohien onen Ahi emai en keil . Uvae kat meatin vasi ,
52002016	ka asak visi mok avating koe komai mervarselustei min koakeil arvitei Siu usil mukave Ahi voutut keil ran tisaen one . En sise enek , keil asien tisaen keil one va vio . . . Ahi lesi vinvin tuai . Sakini , mahien ten vurohien onen mul mita en keil .
52002017	Tuameitel ka ahinameitel keil , navong meatin keil akeih kat komeitel , metlokovein kami ten avong havivis . Ka metlonge suval metvi timaru keil ka emeitelvati mok keke metvamai ris metvasao en kami . Ka avaseini avemeitel mul soutin ran kami , rendemien onomeitel mul ral min kami lises .
52002018	Anatin , emeitelvati metvamai ris ven kami ka Temat ring koe sise onomeitel . Inau , Pol , nasak visi maha ris ven kami avong houlu .
52002019	? Metvit metvales kami eris vensa ? Veni metvilelau en sien ven kami veni mivi heite ten umen onomeitel . Ka veni metmundesini keke metheilea methehati kerein komeitel ven kami en meten Iesu Kristo navong hemai ris .
52002020	! Anatin eli , demkatien onami mul sakin komeitel metvut komeitel ka metsi komeitel houlu mok !
52003001	Sakini , veni metrolestei kami tuetin , tinomeitel mah ven kami , ka metmundemi tahos keke inau komal Saelas melhetos en taon ten out Athens ,
52003002	ka melsila Timoti vat ven kami keke vakataun kami ka vasakin demkatien onami vakeih tamun . Kei vi tuomal koa mum vituai ral min komal en umen onen Ahi keke metmul metvitehiten more longlongien usil Iesu Kristo min meatin keil .
52003003	Kei va ven kami vasakini tovuol en kami vahiles eris ran demkatien onen ven mahien keil ekek koa mimul mikuri . Anatin , kami mikilea keke Ahi ling kati keke rehekur mahien keil en moulien orer .
52003004	Veni navong metro semau ral min kami , metviteni min kami keke ir rehekur mahien . Ka suval kami mikilea revi tuai , tounah koa kur out musil asa koa metviteni .
52003005	Navong nakur longlongien keke sakvisien keil mai en kami , tinok mah . Sakini , nasila Timoti vahotini keke demkatien onami mukave . ! Nametauni keke Temat nalamun kami minaha ran sise koa mal ka nasakin umen vasi keil onomeitel nahi heisav enges !
52003006	Kosa , Timoti mai ris . Ka kei kur longlongien hos mai ven komal usil demkatien ka envatien onami . Kei viteni min komal keke , lises , kami mirendem tahos en komeitel , ka emivati mivales komai suval etin koa komeitel emeitelvati mok metvales kami .
52003007	Sakini , tuameitel ka ahinameitel keil , avaseini metmul metkur mahien ka sakvisien keil houlu , longlongien enek usil demkatien onami vati lat rendemien onomeitel houlu .
52003008	Anatin , navong metlonge keke mimulomal keih veah en demkatien onami en Asuv Iesu , moulien onomeitel mai ris tahos .
52003009	Metsakras metvamasmas Ahi vavinvin ven sien koa mariso mok koa metkuri ven kami navong metva netan mini en hisien keil onomeitel .
52003010	Meneai ka vongien metvis Ahi keih keke vamaen komeitel metvales ris veinami ka metvasan hihiseien sav keil koa mirkurtei veah vakataun demkatien onami .
52003011	Metvisi keke Ahi Tamer ka Iesu , Asuv orer , luhesak mesen sise keke metvamai ris ven kami .
52003012	Metvisi keke Asuv Iesu hesakin envatien onami hemoul hemarite mok ka hemai hemariso hesuval vati envatien onomeitel ven kami keke emihehathat kami eris ka emihehat meatin sav vasi keil emun .
52003013	Ka metvisi mun keke hesakin rendemien onami hekeih imok keke mihehi votut ka mihetolas en meten Ahi Tamer navong Iesu , Asuv orer , hemai hetal min meatin keil onen koa avi votut .
52004001	Tuameitel ka ahinameitel keil , navit mahit ekor en selusien onak . Komeitel metvisein kami tuai en sakien tetahos keil koa Ahi si mivousili , koa suval etin asa koa mimul mimumoni tuai . Ka kosa , metpeah kami li mok en isen Asuv Iesu keke mihoumoni hetahos tamun emau .
52004002	Mihelong kat hihiseien keil koa metsani veni mikilea keke metmul metselus en isen Asuv Iesu .
52004003	Ahi envati mok vasakin kami mivahi votut ka mihermatiltei hetal min koakeil mirretelihetei veah vatal min keil .
52004004	Tetai en kami helei kat revi sakien keil koa kei mul mumoni ral min aven keke vatolas ka vasakin meatin keil avahouhou mini .
52004005	Namaentei envatien ten aven naleh rendemien onen keke noum natisa natal meatin sav nasuval koakeil arvitei Siu koa areingeingen Ahi amul amumoni .
52004006	Sakini , tovuol en kami houmoni hetisa min tunali vuo ahinali tai koa vi kristin . Suval koa metviteni min kami tuai ka metsel kat kami eni keih , Asuv Iesu hesa kes mahien min koakeil umon vati saktisaen keil ekek .
52004007	Veni Ahi rovisetei ir rovoumon saktisaen keil . Vuo , kei envat ir rovahi votut ka rovoumon sakien keil koa muto .
52004008	Sakini , navong meatin etai sesein hihiseien keil enek , roseseintei meatin tai . Vuo , kei mul sesein Ahi varei koa san Ninin Votut onen min kami .
52004009	Kami mikilea tuai en sakien koa emihehathat tuomi ka ahinemi keil veni Ahi visein kami eni tuai . Sakini , methermutistei mun usili hehat min kami .
52004010	Anatin eli , kami mimul mumoni tuai min tuomi ka ahinemi keil vasi koa avi kristin koa amul en provins keisom ten out Masedonia . Ka kami koa envatien onomeitel mul en kami , komeitel metpeah kami keke mihoumoni hekeih tamun .
52004011	Metpeah kami keke miheling rendemien onami hekeih en sakien keitel ekek : miheto en tomat hetal min meatin sav keil ; minasantei vulingasumi nahatei neim en moulien onen meatin sav keil ; ka mihoum hekeih en umen onami keke mivalei kat revi onami keil . Tounah keitel enek suval asa koa metviteni tuai navong metro ral min kami mulamu .
52004012	En sise enek , kami minahiramtei en mesav keil keke avamai avakataun kami , ka koakeil arkultei anatin en Ahi ihouhou min kami ka ilei kilea sakien tetahos onami .
52004013	Tuameitel ka ahinameitel keil , emeitelvati keke mivailea anatinien usil asa koa hekistal en koakeil umat tuai koa aling desien one en Iesu . Emeitelrovattei keke mivalonge vatisa vasuval koakeil desien one tovuol , koa arkultei anatin en mearisien .
52004014	Ir rokilea keke Iesu mat ka mea ris ran matien . Sakini , rokul anatin keke navong Iesu hemai ris eni , Ahi hesakin koakeil umat tuai koa aling desien one eni , keil emun imai ris hetal mini .
52004015	Asa koa metmul metvisein kami eni en avong enek vi hihiseien onen Asuv Iesu varei . Kei viteni keke ir koa romoul veah en avong koa kei hemai ris eni , rosakras rovahina valamu en koakeil umat tuai .
52004016	Vuo , tounah keil enek hekistal . Asuv Iesu varei hemita ran out nesa ka hemakul en rea takeih . Ka en avong etin enek , vativar onen angelo keil heselus hekeih ka tai en angelo keil houh amaru onen Ahi . Hevus , koakeil umat tuai koa aling desien one en Iesu Kristo , keil imea ran matien helamu .
52004017	Hevus , ir koa romoul veah en avong enek , rehehina out hetas en mahmah keil keke rovahisu min Asuv Iesu en teilang . Ka en avong koanek heha , reheto hetal mini lises .
52004018	Sakini , mihehati lat rendemien onami hetal min selusien keil ekek .
52005001	Tuameitel ka ahinameitel keil , methermutistei mun hehat min kami usil avong keil koa tounah keil enek ikur out ,
52005002	veni kami mikilea revi keke Avong ten Amairisien onen Asuv Iesu hesakin meatin keil iti manin eni hesuval amuti manin en tarhena tai koa mai en vongien .
52005003	Anatin , en avong enek , meatin keil il ihiteni ihit , “ Tomat mul en out vasi ka roro en tahosien . ” ! Ka hatte hetas , keil iti manin ka Ahi hesan mari mahien hesut keil . Anatin , keil isakras ilohosai rani hesuval ahin tai sakras valohosai ran mahien keil koa emai eni navong vakur tivava .
52005004	Ka kami , tuameitel ka ahinameitel keil , mirrotei en mankoli . Mikilea en asa koa hemai hekistal . Sakini , kami miherti manintei en avong enek hesuval navong tarhena tai hemai .
52005005	Veni kami vasi mivi meatin keil koa mimumon sakien tetahos suval mimual en meneai . Ir rorvitei meatin keil koa romum kalkali suval koakeil amual en mankoli ten vongien .
52005006	Sakini , ronamatiltei nasuval meatin sav keil . Meter hele lises ka rehelei kat sakien keil orer keke housil rendemien tetahos keil .
52005007	Vongien vi avong meatin keil amul amatil . Vongien vi avong meatin keil amul amunmun .
52005008	Ka veni ir rovi meatin keil ten meneai , sakien orer housil rendemien tetahos keil . En demkatien orer , ir rehoumoni hesuval koa rovi meatin tavaeen keil onen Iesu Kristo . Rehesin revi ir en demkatien ka envatien hesuval koa vi eisin ten vaeen koa mul koe veimaser . Ka desien keke Ahi houtut ir , rehesin eni hesuval tounah koa mul koe vatir .
52005009	Rehoumoni hemukonek veni navong Ahi rie lat ir , rovitei keke rovakur mahien ten vurohien onen . Vuo , kei rie lat ir rovakur mututien koa ka en Iesu Kristo , Asuv orer .
52005010	Kei mat vinat ir keke rovato out vatas vatal mini navong hemai ris , avaseini ir romoul veah vuo romat tuai .
52005011	Sakini , mihehati lat rendemien onami ka mihekakataun kami , hesuval koa mimul mimumoni tuai .
52005012	Tuameitel ka ahinameitel keil , komeitel metpeah kami keke mihouhou revi mok min koakeil amul amum ven kami en isen Asuv Iesu , koa alosil kat kami ka aralimal en kami .
52005013	Mihouhou revi ven keil en sakien ten envatien ven umen koa amul amumoni . Ka miheto en tomat hetal min kami .
52005014	Tuameitel ka ahinameitel keil , metpeah kami keih emok keke mihesel kat tarmah keil , mihehati lat rendemien onen koakeil ametau , mihekataun koakeil amemerau en demkatien one , ka mihoumon rendemien onami hetaveah keke minavuroh kalahtei natal min meatin sav keil .
52005015	Mihelei kat revi keke tovuol en kami hesa kes tounah koa tisa min meatin tai koa mum tisa mini . Ka en avong vasi , mihesak visi keke mihoumon tounah koa tahos min kami ka min meatin sav keil .
52005016	Mihesi kami lises ,
52005017	mihehikit hisien ,
52005018	ka mihemasmas Ahi en tounah keil koa mul mai ven kami , avaseini atahos vuo atisa . Ahi envati mok keke mihoumon sakien keitel enek veni moulien onami mul kapil ral min Iesu Kristo .
52005019	Minating koetei umen keil onen Ninin Votut ,
52005020	suval navong Ahi san selusien min meatin tai onen , minalong seseintei .
52005021	Tahos imok , mihelei rahit revi selusien vasi keil koa hemai : asa koa tahos , mihehuli kati ,
52005022	ka asa koa tisa , miheseseini .
52005023	Mevisi keke Ahi koa san tomat minir hesakin kami mivahi votut vasi . Anatin , mevisi keke heting koe kami ran tisaen : heting koe moulien onami , rendemien onami ka ninin onami . Hemukonek , navong mihelomal en meten Ahi en avong koa Iesu Kristo hemai ris eni , tounah tovuol avahotini vatisa en sakien onami .
52005024	Mikilea mivaling desien onami en kei koa vise kami keke mivi onen veni kei kilea voumoni .
52005025	Tuameitel ka ahinameitel keil koa envatien onomeitel mul en kami , mihehis eli mun ven komeitel .
52005026	Mihehiten ' more ' onomeitel heha min tuameitel ka ahinameitel keil en demkatien , ka miheav kat kami en envatien koa vi votut onen Ahi .
52005027	Inau , Pol , napeah kami ral min hetetamenien koa Asuv Iesu sani minau keke mihehuli leta koanik min kristin vasi keil keisom .
52005028	Metvisi keke more envatien onen Iesu Kristo , Asuv orer , heto hetal min kami .
53001001	Inau , Pol , ral min Saelas ka Timoti , metmutis leta ekek vat min kami , meatin keil koa mivi onen Ahi Tamer ka onen Asuv Iesu Kristo koa mimul en sios ten out Tesalonaeka .
53001002	Metvis Ahi Tamer ka Asuv Iesu Kristo luhesan more envatien ka tomat onealu hel en moulien onami .
53001003	Tuameitel ka ahinameitel keil , lises metmasmas Ahi ven kami . Ka mal keke metvoumoni vamukonek veni demkatien onami mul mai keih imok ka envatien koa tetai en kami mirie lati ven meatin sav keil mul moul marite .
53001004	Sakini , komeitel metvasi kami min kristin keil en sios vasi keil onen Ahi . Metrun min keil usil kami , mukave mimul mimulomal keih en demkatien onami , avaseini sakvisien keil ka mahien keil koa mimul mikuri .
53001005	Demkatien takeih onami navong sakvisien keil umai ven kami mul rie lati keke navong Ahi houmon kot en meatin keil , houmoni en sakien koa mal revi . En avong enek kei hehitehiteni keke mivinvin keke miheto hetal mini veni mimul mikur mahien ven hiasuvien onen .
53001006	Ahi houmon asa koa hemal , ka hesa kes mahien min koakeil asan mahien min kami .
53001007	Ka kei hesan sehien min kami koa mimul mikur mahien ka min komeitel emun . Houmoni en avong Asuv Iesu hekistal ran out nesa hetal min angelo takeih keil onen .
53001008	Keil imita hetal min ahang takeih keke avasan mahien min koakeil asesein Ahi ka koakeil arlong kattei more longlongien usil Asuv Iesu .
53001009	Navong Ahi houmon kot en keil , hesan mahien koa sakras vavus min keil . Hemukonek , keil ito soutin ran hetetamenien ten keihoen onen Asuv Iesu lises ka lisenges .
53001010	Tounah keil enek hekur out navong kei hemai keke meatin keil onen ihati lat isen hehina nesa . Anatin , koakeil akul anatin eni ilesi ka iti manin en hetetamenien onen . Ka kami mun miheto hetal min keil veni mimul mikul anatin en selusien koa komeitel metviteni min kami .
53001011	Ka veni emeitelvati mok miheto hetal min koakeil enek , lises metvis Ahi orer voumon kami mivavinvin mivakur moulien koa kei vise kami mivakuri . Metvisi mun hesan keihoen min kami keke mihoum vasin tounah keil koa tahos emivati mivoumoni veni miling demkatien onami en Iesu Kristo .
53001012	Metmul metvis ven tounah keil enek keke koakeil ales asa koa Asuv Iesu mul mumoni en moulien onami ihati lat isen . Ka kei suk hehati lat isomi . Metkilea keke tounah keil enek hekur out ven more envatien onen Ahi orer ka Asuv Iesu Kristo .
53002001	Tuameitel ka ahinameitel keil , emeitelvati metvaselus min kami usil avong koa Iesu Kristo , Asuv orer , hemai ris eni ka helah vituain ir rovato vatali . Metpeah kami li ,
53002002	minamaentei rendemien onami nakonakon ka minasil entei selusien taliluvosien koa vit Asuv Iesu mai ris tuai . Avaseini meatin tai vit kur longlongien koanik ran Ninin Votut , ran etai meatin , vuo ran komeitel en leta tai , minakultei anatin eni .
53002003	Anatin , minamaen etai meatin naluvos kami en selusien one , veni avong ten Amairisien onen Asuv Iesu hemai hekatau en avong koa meatin keil ihiles eisile ran Ahi ka ivae hetal mini , ka meatin koa hetali koteh mengkatien keil hemai hekistal . Kei heselus heha kat tounah keil koa meatin keil amul avis veni vuo uva netan eni hesuval ahi keil one . Kei houmon kei sasen hehina nesa hesuli keil vasi . Ka koa hetisa mok , heha mun hetondan en Eim Votut onen Ahi ka hehitehiteni keke kei vi Ahi anatin . Ka meatin koanek , Ahi ling kati tuai vit heha en Ahang .
53002004	
53002005	? Mukave ? ? Emivobongeni keke navit usil tounah keil ekek navong naro veah ral min kami ?
53002006	Ka kosa , mikilea keke Ahi mul ring koe meatin enek keke herkistaltei mau , veni Ahi ling kat avong tuai koa kei hehothot en meatin enek .
53002007	Anatin keke roles Temat mul mum suai vasakin meatin keil avasesein mengkatien keil onen Ahi . Ka Ahi ling tounah tai koa mul ring koe avong koanek keke sakras vakistal hetokol avong koa kei hekulat tounah enek .
53002008	Ka navong hekulati , meatin koa hetali koteh mengkatien keil hehothot en kei esuk . Ka navong Asuv Iesu Kristo hemai ris eni , muohien ten hetetamenien onen hesakin aven meatin enek hetisohai en metauen . Iesu houh eni enges ka hemat esuk .
53002009	Ka helamu en avong koa Iesu Kristo hekistal eni , Temat hesan keihoen min meatin enek koa hetali koteh mengkatien keil keke kilea voumon merikel taliluvosien keil ka marmari tounah keil koa meatin keil iti manin eni .
53002010	Anatin , en sise houlu , kei heluvos meatin keil vasi koa amul en sise keke iha ikur mahien ten lisenges . Keil il en mahien ten lisenges enek veni erovattei availea selusien ten anatinien koa kilea voutut keil .
53002011	Sakini , Ahi hemaen meatin enek koa hetali koteh mengkatien keil heluvos keil keke avakul anatin en tounah koa vi ten liluvosien .
53002012	Hesakini , Ahi hesan mahien min koakeil vasi arkultei anatin en selusien ten anatinien usil Iesu Kristo navong keil houmon kot en meatin keil , ka min koakeil emun evat tounah imok koa romaltei .
53002013	Tuameitel ka ahinameitel keil koa Ahi envat kami , lises metmasmas Ahi ven kami . Koanik mal veni navong Ahi romumontei mau out netan , kei rie lat kami tuai keke voutut moulien onami . Kei mul mutut kami en keihoen onen Ninin Votut koa kas motein moulien onami mimutolas . Ka kei rie lat kami veni mikul anatin en selusien ten anatinien usil Iesu Kristo .
53002014	Ahi vise kami keke houmon tounah keil en moulien onami ka en more longlongien koa metviteni min kami . Kei vise kami mivapil en hetetamenien onen Iesu Kristo , Asuv orer .
53002015	Sakini , tuameitel ka ahinameitel keil , mihelomal hekeih en demkatien onami ka mihehuli kat anatinien koa metvisein kami eni tuai ka en selusien onomai vuo leta koa metsani min kami .
53002016	Metvisi keke Asuv Iesu Kristo ka Ahi Tamer luhehati lat rendemien onami ka luhesan keihoen min kami keke ualien ka selusien vasi keil onami hemal revi . Ahi Tamer houmoni hemukonek veni kei envatir , mul vati lat rendemien orer , ka mul sakin desien orer vakeih eni ven more envatien onen .
53002017	
53003001	Tuameitel ka ahinameitel keil , navit mahit ekor en selusien onak . Mihehis ven komeitel eli keke selusien onen Ahi heles heka vasi out hekalah , ka meatin keil koa alonge ikuri ka ihati lati hesuval koa kami mikuri .
53003002	Mihehis emun keke Ahi heting koe komeitel ven meatin tisa keil koa sakien one kalkali . Keil amul asak purun komeitel veni keil houlu arkultei anatin en more longlongien enek .
53003003	Ka mihendem kati keke Ahi vinvin keke mivaling desien onami eni . Kei hesan keihoen min kami ka heting koe kami keke Temat koa vi vatte ten tisaen hesakras vapurun kami .
53003004	Ka veni mimusil kat Asuv Iesu , metkilea revi keke mimul milong kat tounah koa metviteni min kami tuai , ka miheles mihoum vasi tounah koa metviteni en leta ekek .
53003005	Metvisi keke Asuv Iesu hesakin kami miheilea revi mok envatien onen Ahi ka hesakin kami mihelomal hekeih en demkatien onami hesuval koa Iesu Kristo mun mumoni .
53003006	Tuameitel ka ahinameitel keil , metmeng kat kami en isen Iesu Kristo , Asuv orer , keke minahatei vesesal en koakeil ten sios koa avi taripeng , koa armusiltei sise koa metsani min keil .
53003007	Kami mikilea revi sakien onomeitel keke mihelisungeini . Navong metro ral min kami , metrovitei taripeng keil .
53003008	Anien vasi keil koa metkani , metvuli . Metmum keih ka avetin onomeitel mue houlu . Meneai ka vongien , metmum keih en umen sav keil keke metvahotin uite teni keke metrosantei umen koa meas min kami .
53003009	Avaseini metkilea metvis kataunien onami veni metvi eiloheh keil onen Iesu , metromumontei , veni emeitelvati metvatie lat sakien ten moulien koa emeitelvati kami mivalisungeini .
53003010	Mihendem kat selusien koa metsani min kami navong metro veah ral min kami metvit , “ Koakeil aseseini avoum , mihersantei anien min keil . ”
53003011	Metviten tounah enek veni metkur longlongien keke tei en kami avi taripeng . Keil armumtei , ka amules asan vulingase en teim sen meatin savsav keil .
53003012	En isen Asuv Iesu Kristo , metmeng kat meatin keil enek ka metsel kat keil anoumontei mun vati sakien koanik . Tahos imok keil ito raeng ka um hekeih keke akilea avalei kat revi teim one .
53003013	Ka kami , tuameitel ka ahinameitel keil , avemi namahtei mivoumon asa koa mal .
53003014	Vahesa tei en kami , irlong kattei selusien koa metmutisi en leta ekek . Munak hemukonek , mihelei kilea koakeil enek . Minapiltei mun natal keil vasakin keil avamemou eni .
53003015	Ka minoumontei min keil nasuval koa avi vativieh en kami . Vuo , mihesel kat keil hesuval koa avi tuami keil en demkatien .
53003016	Metvisi keke Asuv Iesu , koa vi vatte ten tomat , heto hetal min kami vasi , ka hesakin tomat onen hel en moulien onami en avong vasi ka en sise vasi keil .
53003017	Inau , Pol , namutis navit mahiten more min kami . Sakien koa namutis selusien enek vi metai onak en leta vasi keil koa namutisi .
53003018	Metvisi keke more envatien onen Iesu Kristo , Asuv orer , heto hetal min kami vasi .
54001001	Inau Pol keke namutis leta koanik . Navi eiloheh tai koa namum en isen Iesu Kristo . Ahi koa mutut ir ka Iesu Kristo koa desien orer mul ien , keilu luling nau umen enek .
54001002	More minuk Timoti , koa kosuval natkuli kati ven demkatien oralu vatte tas . Navisi keke more envatien , enmahisien ka tomat onen Ahi Tamer ka Iesu Kristo hel enuk .
54001003	Timoti , ekvati kovato en out Efeses , suval koa naviteni tuai minuk navong nalinguk ekok ka nuva en out Masedonia . Meatin tei en out enek amul avihisein liluvosien keil usil sise ten demkatien , ka ekvati keke kihiteni min keil ihati keil .
54001004	Kihiteni mun min keil itivilin mari tunien telamu keil usil avu onen Siu keil . Tunien keil eke romultei en hatkatien onen Ahi koa rokilea eni ral min demkatien enges . Tunien keil one amul amumon selkututien enges .
54001005	Vatte ten selkatien onak vasakin kami emivahat kami en sakien ten tinahos , vatal rendemien koa mutolas , ka vatal min demkatien tai koa anatin .
54001006	Meatin keil koa amusil sakien tetahos enek mulamu , ka kosa aviles eisile rani ka amul apurun avong one en vati selusien keil koa vi heisavos .
54001007	Keil avit avi tiser ten mengkatien onen Ahi . Ka avaseini amang vas onge lises , arkileatei vati rendemien ten tounah koa amul aviteni .
54001008	Rokilea keke mengkatien keil onen Ahi , kei tahos imok navong rokilea vensa Ahi mumon keil .
54001009	Reheilea keke mengkatien keil enek , Ahi romumontei keke avahisen meatin keil koa amusil sakien tetahos keil tuai . Vuo , Ahi mumoni keke meatin tatisa keil avalei kilea keke sakien one romaltei : amul arali vas hakot keil ka avi vatkeih keil ; amumon tisaen keil ka armusiltei Ahi ; arvouhoutei en Ahi ka moulien one mul soutin rani ; amu vini meatin sav ka amu vini mama ka tata one emun ;
54001010	amumon sakien tisa ral min ahin keil , ka meahos keil emun ; akur suain meatin keil ; amul aluvos meatin sav ka aliluvos en isen hanu sav ; ka amumon tisaen tateisav keil koa teisav ran hihiseien onen Ahi .
54001011	Hihiseien keil onen Ahi musil more longlongien koa kei sani minau mahitehiteni min meatin keil . Longlongien enek vi moreite mok ka ka ven Ahi koa vi houlu vis houlu mok .
54001012	Nasan masmasien min Iesu Kristo , Asuv orer , veni kei ling desien enau keke moum veni , ka san keihoen minau keke nakilea moumoni .
54001013	Mulamu naselus tisa en kei , namumoni keih en koakeil amusili ka navi vati karien . Mukos , Ahi enmahis nau ven demkatien onak en Iesu tovuol ka nareingeingen keke namum tisa .
54001014	Ka Iesu Kristo , Asuv orer , rie lat more envatien onen enau koa mariso mok , ka sakinau nakilea maling demkatien ka envatien onak eni .
54001015	Nihiten tounah eke vi anatin , kikur kati hel enuk keke : ' Iesu Kristo mai en out netan voutut meatin tisa keil . ' Ka inau , natisa mok en keil .
54001016	Ka mukos , Ahi enmahis nau ka rolingtei hakot enau . En sakien enek , Iesu Kristo rie lat more rendemien onen koa taveah minau . En sise enek , koakeil iling demkatien one eni ka ikur moulien hau ikatau enau , keil ilei kilea tahosien onen Iesu ven asa mumoni en moulien onak .
54001017	! Anatin eli ! ! Rehehou lat isen Ahi ! ! Kei vi Asuv Houlu ten lises ! Rosakras rovalesi ka kei mul vatte tas , sakras vamat . ! Tahos imok rehesan houhouen ka masmasien mini ! ! Anatin !
54001018	Timoti , natkuli , nasan selkatien koanik minuk koa musil selusien koa kistal ran Ahi usiluk navong aling he enuk mulamu . Munak kindem kat selusien koanik ka kusili , kihi more meatin tavaeen onen Ahi koa mul mum keih en usite onen .
54001019	Ka navong kumoni , lises kihuli kat demkatien onom hekeih ka kumoni en sakien koa kokilea kovit mal . Meatin koan armumontei asa koa akilea mal , ka apurun demkatien one . Asuval vatihos tisa ten sip koa kilea en sise koa mal ka romusiltei . Sakini , sip onen marindo ka moulien onen vuol .
54001020	Meatin elu koa lumukonek , tai vi Haemeneas ka tamun vi Aleksanda . Sakini , nasil lat keilu ranir keke luvakur mahien onealu en hen Temat . Koanek hesakini luhehat sakien onealu ka luhervihiseintei mun liluvosien usil Ahi .
54002001	Timoti , ekvati mok keke lises , mihesan hisien keil min Ahi koa ten heramien ka ten masmasien . Ka mihehis emun ven meatin sav keil :
54002002	koakeil avi asuv houlu ka koakeil avi hetetamen koa alosil katir . Hesakini , rokilea rovato en tahosien ka en tomat vatal min meatin sav keil , ka rokilea rovaha netan min Ahi ka sakien orer housil rendemien onen .
54002003	Vati hisien keil enek tahos ka Ahi koa mututir si veni .
54002004	Kei envati voutut meatin vasi keil ka sakin keil ilea hihiseien ten anatinien onen koanik :
54002005	Ahi , kei tanges ; ka meatin tanges mul lah ruain meatin keil ten out netan avamai en tomat vatal Ahi , isen Iesu Kristo .
54002006	Kei enges san kei mat vahul lat meatin vasi keil ran matien .  Ka navong kei vinat ir , mul rie lati keke avong mal koa Ahi envat meatin vasi keil avakur moulien hau .
54002007	Ven koanek , Ahi sila inau nasuval eiloheh tai . ! Naviteni anatin , narluvostei ! Anatin , kei sila nau keke namul navitehiten more longlongien onen ka navisein koakeil arvitei Siu en sise ten demkatien koa vi anatin .
54002008	Sakini , en avong vasi navong misukul en out tas , ekvat meatin keil onen Ahi avahis ka isan he koa tisaen tovuol ien hehina nesa . Anavurohtei ka anasel kututtei en keil .
54002009	Ka vati rendemien enek , ahin keil anandemtei houlu usil eisin one . Anamosanintei keil en hilie vuo tounah koa mul en ralinge ka hire , vuo anavuttei keil en eisin koa vatu teni vina nesa . Vuo ! Ekvati keke keil isin revi keil en sakien ten merauen ka houhouen .
54002010	Ahin keil imosanin keil en umen tetahos hevinvin en ahin keil koa avit avousil Ahi .
54002011	Navong amo keil amul avisehisei , ahin keil anavertei , ikur hihiseien keil ka ilong kat keil en sakien ten merauen .
54002012	Narmaentei ahin keil avahihisein amo keil vuo avamai avahi avat en meahos keil . Ahin keil ito raeng hetal houhouen en avong tahihiseien .
54002013	Veni Ahi mumon Adam mulamu , ka Iv katau suk .
54002014	Ka rovitei Adam vamot en liluvosien , ahin keke mot eni ka ralivas mengkatien onen Ahi varei .
54002015	Ka Ahi houtut moulien onen ahin keil navong keil amumon umen mal one , avakur titiali keil . Ka keil akilea akur moulien hau munak demkatien ka envatien one mul , ka usil kat Ahi en sakien ten merauen .
54003001	Selusien matu koanik vi anatin : ' Munak meatin etai envati vahi elda tai ten sukul ; asa koa envati tahos imok . '
54003002	Sakini , meatin koa hehi elda hemukok : sakien onen hetolas , ahin onen hetas , hehi meatin koa housil rendemien koa tetahos , kilea valei kat revi sakien keil onen , ka hehi vati meatin tai koa meatin sav keil akilea avouhou mini . Hehi vati meatin koa hekur revi meatin sav en teim sen , ka heilea vahisein meatin sav en selusien onen Ahi .
54003003	Hervitei meatin tamunmunien vuo meatin tatituen , sakien onen hemerau enges . Hervitei meatin tason selusien takeihoen vuo hervitei uti mane .
54003004	Kei heilea helosil kat revi teim onen ka titiali onen keil ihouhou mini ka ilong kat ren .
54003005	Ven koa munak meatin sakras valosil kat revi onen keil , hemukave suk helosil kat revi meatin keil onen Ahi ?
54003006	Kei hervitei heite hau en demkatien onen en Ahi . Veni munak demkatien onen hehi heite hau , kei kilea vahilelau en rendemien ten hetetamenien . Hemukonek , Ahi hesan hakot mini hesuval koa sani min Temat ven vati sakien enek .
54003007	Sakien onen houmon meatin vasi keil koa armusiltei Ahi ilei kilea keke kei vi meatin koa tinahos mul ien . Hemukosa , hemot en sakat onen Temat ka hememou en meten meatin sav keil .
54003008	En vati sakien enek , dikon emun keil ihi vati meatin koa meatin sav keil akilea avouhou min keil . Keil irvilehilestei selusien , vuo koa irvitei uti munmunien vuo uti mane .
54003009	Anatinien usil vatte ten demkatien koa ro kus mulamu , Ahi vit lati minir . Koanek keil ihuli kati hel en keil ka ilong kati . Rendemien one hervilestei rani .
54003010	Helamu en avong koa meatin tai hekur umen enek , mihelei rahit moulien onen ; munak tounah tisa hetovuol eni , kei kilea suk vakur umen ten dikon .
54003011	Ahin one keil , ihi vati ahin koa meatin keil ihouhou min keil . Irvitei ahin koa mul vitehit usisil . Sakien one housil rendemien koa tetahos ka hehi ahin tai koa meatin sav keil akilea avaling desien one en keil .
54003012	Dikon tai , ahin onen hetas , ka heilea helosil kat teim onen hetahos .
54003013	Dikon keil koa um hetahos ikur houhouen onen meatin sav keil ka irmetautei navong aselus min meatin keil usil demkatien one en Iesu Kristo .
54003014	Narendemi navit hervitei tuetin , nihat nilesuk . Ka tahos imok namutis leta koanik vat minuk ,
54003015	ven koa munak nitoun , keik kokilea tuai sakien koa koakeil ten vatiamal onen Ahi usili . Ir rokapil vituai en vati sukul onen Ahi koa moul , koa asuval pos ka vatiseng keil teni koa asuv kat selusien ten anatinien onen .
54003016	Asa koa Ahi vit lini minir usil Iesu Kristo , meatin keil vasi akilea keke kei vi hetetamen keke : Kei , mita netan mai vi meatin anatin . Kei , Ninin Votut san keihoen vatie lati keke kei vi Natin Ahi . Kei , angelo keil alesi . Kei , avitehit usili ka rahit out vasi . Kei , meatin keil ten out netan akur anatinien eni . Kei , Ahi kuri vina en out nesa hel en muohien . ”
54004001	Ninin Votut vit kilea keke en Avong Ekor , meatin houlu ilokovein demkatien one . Keil imaen ninin tisa keil iluvos keil ka usil hihiseien one .
54004002	Vati hihiseien koa mukonek ka ven meatin keil taliluvosien koa amutolas enges en hilive , ka armusiltei mun anatinien . Sakini , arkileatei mun asa koa tahos ka asa tisa .
54004003	Meatin keil amukonek , asel kat meatin keil avit anatetalihetei . Ka asel kat keil emun avit anien koan rotahostei taanian . Ka Ahi mumon anien keil vasi atahos , sakini rokilea rovani en rendemien ten masmasien . Anien vasi keil atahos minir koa romusil Ahi ka rokilea anatinien onen .
54004004	Tounah vasi keil Ahi mumoni tahos , tounah tovuol rovaso seseini . Veni munak rehekuri hetal min hisien ten masmasien ,
54004005	rorie lati keke aka ven Ahi ka kei viteni tuai en selusien onen vit atahos .
54004006	Munak kisan hihiseien keilek min koakeil amusil kat Iesu , keik kihi more eisisil tai onen . En hati avong enek , keik emun kimoul hemarite en demkatien onom en Iesu hetal min selusien onen Ahi . Kimoul emun hetal min hihiseien ten anatinien koa komusili tuai tuetin .
54004007	Keik , kimea ran koakeil arun lises usil tunien telamu onen Siu keil , koa sakras voumon more tounah en moulien onen meatin keil . ! Vuo ! Keik , kiles kisak mesenuk lises keke kusil sakien keil koa kilea hesakin moulien onom hemal en meten Ahi .
54004008	Mahiten selusien tai minuk : Navong kosak mesenuk ven kosaksakit vasakin avem vakeih , koanek tahos . Ka tahos imok kosak mesenuk kumon sakien keil koa houmonuk kimal en meten Ahi . Veni sakien keil enek kilea mumon moulien onom hetahos imok en avong koro netan , ka en avong kiha en out nesa .
54004009	Selusien koanek anatin ka tahos meatin keil ikur vasi ka indem kati .
54004010	Anatin , ven koanek , romum keih keke rovousil sakien keil koa atahos . Rokilea rovoumoni veni roling desien orer en Ahi koa moul . Kei vi Ahi ten mututien onen meatin keil , onen koakeil aling demkatien one en Iesu .
54004011	Hihiseien keil eke koa namutisi , kihihiseini min koakeil kolei kat keil keke avalong kati .
54004012	Konamaentei meatin keil analei vinik ven kovi meatin hau tai . ! Vuo ! Kihi metai tai en sakien keil onom en meten koakeil akur demkatien : en selusien onom ka en ualien onom ; en envatien onom en meatin sav keil ; ka en demkatien onom . Moulien onom hetolas en tounah vasi .
54004013	Hetokol avong nimai , san avong onom ten sakien keitel ekek : kihuli selusien ten Tus Votut min meatin keil , kihit kilea aneite teni navong kosan selusien onen Ahi min keil , ka kihisein keil en sakien koa akilea avousili .
54004014	Kum hetal min sanien koa Ahi lingi en moulien onom , konasehtei eni . Kindem kati keke Ahi lingi enuk navong provet keil aselus ka elda keil aling he enuk .
54004015	Kiles kumon tounah keitel enek ka kisan keik eni , hesakin meatin vasi keil ilei kilea ualien onom tahos imok .
54004016	Kilosil kat revin moulien onom ka kilosil kat revin hihiseien onom emun . Kiles kumon tounah keil enek , veni munak kiles kumoni , Ahi houtut moulien onom ka houtut koakeil araengon hihiseien keil onom ka ilong kati .
54005001	Timoti , munak ulmatu tai mumon tounah tisa , konavul kattei . ! Vuo ! Kiselus revi min keil hesuval koa avi tata onom . Ka en sakien enek , meatin hau keil , kumoni min keil hesuval avi tumali keil .
54005002	Tovuli keil , kihise revi keil hesuval avi mama onom keil . Ka atouli keil , konandemtei natisa en keil , kumoni min keil isuval avi tumahin keil .
54005003	Kihiteni min meatin keil ilei kat revin vatina keil koa meatin tovuol valei kat keil .
54005004	Ka munak vatina tai , titan vuo havinali keil amul , keil etin ilei kati mau hesuval Ahi mul viteni . Hemukonek , asa kes lei katien koa tetahos mini veni Ahi si ven sakien enek .
54005005	Vatina koa meatin tovuol valei kati , kei ling desien onen en Ahi enges , ka mules visi en vongien ka meneai keke Ahi val vakatauni .
54005006	Ka vatina tai koa san kei en sakien tisa keil ten out netan , minalei kattei . Heisavos kei moul , mul musil sise ten matien .
54005007	Hihiseien keil ekek , kisani min meatin keil onen Ahi avousili . Hesakini , meatin hetovuol heselus hetisa en keil usil leikatien one en vatina keil .
54005008	Ka munak tei en meatin keil irlei kat revitei vatina keil koa amul en vatiamal one , vuo koakeil aro en teim one , keil arie lati keke demkatien one vi liluvosien . Keil atisa mok en koakeil arkurtei anatinien en Ahi .
54005009	Vatina keil koa mihekataun keil , mihetis ise en tus tai taleikatien . Koakeil enek , sua one helin hanumau etel (60) , ka mulamu , kei ro ral min ason enges .
54005010	Vatina keil enek , meatin keil alei kilea sakien tetahos one keke : mulamu , alei kat revin titiali one , akur revin meatin en teim se , ka akataun meatin sav keil koa amusil Ahi en sakien ten merauen . Navong ales meatin mul en avong takeih , asan kataunien mini . Ka tounah keil vasi tetahos , keil asan keil eni .
54005011	Vatina keil koa milei kat keil , keil amumon hatkatien keke isan revin moulien one min Iesu ka irretetalihetei mun . Hesakini , vatina keil koa armatu ramattei , minatistei ise naha en tus onami . Veni navong envatien keil one uas keil ka sakin avakur kes meatin , keil akilea avahilehiles eisile ran Iesu Kristo , ka itetalihe ris .
54005012	Mukonek , itali koteh hatkatien koa amumoni mulamu , ka ileh hakot onen Ahi hel en keil .
54005013	Ka tamun , keil ikur sakien ten silipeng ka iles ika vasi teim . Ka tisa mok , keil ihitehit usil ka iselus houlu usil tounah koa romaltei .
54005014	Sakini , tahos imok keke vatina hau keil itetalihe , ikur titae , ka ilosil kat teim se . Hemukonek , koakeil avit avaselus karen ir , asakras .
54005015	Koan en vatina keil enek alokovein sise koa mal onen Ahi tuai , ka amusil sise tatisa koa Temat envati keil avousili .
54005016	Munak ahin tai koa musil Ahi , ka vatina tai ro ral mini , kei helei kati suk . Nalingtei en hen elda keil ten sukul ka hesan umen sav keil koa meas min keil . Hesakini , elda keil enek akilea avalei kat vatina sav keil koa aro sase .
54005017	Elda keil koa alei kat revin meatin keil amul en sukul , akilea avakur houhouen ka uite ten umen one veni keil amul amum keih aviten selusien onen Ahi ka amul avisein meatin keil .
54005018	Keil ikur uite ten umen one suval Tus Votut viteni vit , “ Munak buluk esom mul mum venuk , konapar koetei ongon , kimaeni hean tei . ” (Dut 25:4) Ka Tus Votut viteni mun vit , “ Koakeil amum ikur uite teni . ” (Luk 10:7)
54005019	Ka munak meatin tanges viten selusien tai koa vakat elda tai , konakalahtei konakur anatinien eni . Kitosini munak meatin elu vuo etel telmai , ka telselus usili vatte tas .
54005020	Elda keil koa amumon tisaen , kihit lat tisaen one en meten meatin keil onen Ahi . Hesakini , tateisav keil imetau avoumon tisaen .
54005021	En meten Ahi , meten Iesu Kristo ka meten angelo keil emun , naviteni keih minuk Timoti : navong elda tai mumon tisaen , kusil vasi asa koa naviteni minuk . Kumoni vatte tas en meatin vasi keil , heisavos munak kei vi time tahos minuk .
54005022	Konakalahtei konaling hem en meatin keke vakur umen onen Ahi , veni munak kei mot en tisaen , hesuval keik komaeni mumoni . Ka moulien onom hetolas , kirmottei en tisaen .
54005023	Ka hemukos , konamunteis oai , kimun etai hati uaen hesuval meresin hesakini vangom koa mah avong houlu hemai hetahos .
54005024	Anatin , konalei kantei meatin keil nakalah veni meatin koan , amumon tisaen en mesai , ka meatin vasi keil akilea arvinvintei keke avakur umen onen Ahi . Ka meatin koan , aling suain tisaen one ka meatin keil avotini katau suk .
54005025	En vati sakien enek , meatin koan , amumon sakien tetahos en mesai . Ka koan , asa tahos amumoni , meatin sav keil arlei kileatei . Sakien onen koakeil vasi enek hemai hekikistal , sakras vato suai .
54006001	Koakeil avi eisisil , tahos isan houhouen min hetamen one . Hesakini , meatin hetovuol heselus hetisa en isen Ahi ka hihiseien orer .
54006002	Munak eisisil tai , hetamen onen musil kat Ahi , nalei seseintei veni lusukul vituai . ! Vuo ! Kei houm hetahos imok hetal mini veni hetamen koa mul katauni vi meatin tai onen Ahi . Sakini enhehati hesuval koa keilu luvi vatiamal tas . Timoti , kihisein meatin keil en tounah keil enek usili .
54006003	Meatin keil koan amul avisein meatin keil en hihiseien taluvosien koa teisav ran hihiseien onen Iesu Kristo . Asa koa aviseini , rorie lattei sise koa Ahi envati keil avousili .
54006004	Munak meatin tei keil amul amumon sakien keil koa mukonek , rie lati keke avilelau en hasien ka arkileatei asa koa amul avit usili . Amunoun ven evati mok avaselus retavoai usil titi selusien vasi keil usil tunien telamu onen Siu keil . Sakien koanik sakin hieluen , vurohien , sisilien , ka rendemien tatisa vakat meatin sav .
54006005	Lises amumon rea en keil eris . Ka ven amumon sakien enek tuetin , arlei kileatei mun asa vi anatin ka asa vi luvosien . Keil avisein meatin keil en sise keil koa amundemi akilea avamai avamal en meten Ahi veni amundemi akilea avakur mane houlu eni .
54006006	Ka tahos imok keke rehesi ir en asa koa Ahi sani minir tuai navong romusil sise ten rovamai rovamal en meten Ahi . Hesakini rokilea rovales more tahosien en moulien orer .
54006007	Avong avasir romai en out netan , rovi heite hon ! Ka navong rehemat , rehehi heite hon emun !
54006008	Sakini , munak hati anien ka hati eisin omor mul , koanik rehesi ir veni .
54006009	Meatin keil koa avi uti mane , akilea avoumon tisaen keil avakuri . Sise ten vatu suval sakat koa vuli kat keil en rendemien ka envatien tatisa keil . Sakini , mul purun moulien one .
54006010	Anatin , envatien ten vatu vi vatte ten vati sakien tatisa houlu . Houlu en meatin keil , vatu leh rendemien one va soutin ran hihiseien ten anatinien usil Iesu Kristo . Ka kosa , aleh mahien houlu mai en keil ka asakin rendemien one mules muas keil .
54006011	Ka keik Timoti , ven kovi meatin onen Ahi , konousiltei vati sakien keil enek . ! Vuo ! Keik , kusil kat vati sakien keil koa Ahi envati kovoumoni . Moulien onom hetolas , sakien keil onom hemal vasi . Kiling desien onom en Ahi , envatien onom hel en meatin sav . Avem namahtei , lises kilong kat Ahi . Ka kimerau en selusien onom .
54006012	Sakien ten ualien onom en Ahi , kum hekeih , hesuval komuloh en lohlohien tai . Munak kum eni hemukonek , kikur kat uite teni koa vi moulien koa sakras vavus . Ahi visok kovakuri navong kovitehiten demkatien onom en meten meatin houlu .
54006013	En meten Ahi , koa sakin tounah vasi keil ten out netan amoul , ka en meten Iesu , koa vitehiten anatinien usil kei min Pontas Paelet , nasel katuk mukok :
54006014	kusil kat tounah vasi koa Ahi envati kovoumoni . Konakur tontei hihiseien onen hetokol avong koa Iesu Kristo , Asuv orer , hemai ris hekistal ien .
54006015	Hemai ris en avong koa Ahi hehiteni hemal . Ahi etin , kei vi moreite ka tahos imok . Kei sasen mul losil kat tounah vasi ten out netan , ka hetetamen keil ka asuv keil emun , amul en hen .
54006016	Ahi etin , kei sasen mul lises ka lisenges . Ven muohien onen mariso , meatin sakras vaha vesesal ka valesi . Meatin vasi keil isan houhouen mini ka ilei kilea keihoen onen lisenges ! Anatin .
54006017	Koakeil avilelau en tounah ten out netan , kisel kat keil anavuttei keil . Keil iling desien one en Ahi , analingtei desien one en tounah keil ten out netan koa kilea vavuol . Ven tahosien onen , Ahi enges san tounah vasi keil rovasi ir veni .
54006018	Kisel kat keil umon tounah koa tahos . Keil ihilelau suk en more umen ka ihi hili meatin koa isan kataunien min meatin sav emun keil .
54006019	En sakien keil tetahos enek , keil koa avilelau en tounah , akilea avaling kat more tounah keil en out nesa . Tounah keil ten out netan hevupuol , ka more tounah keil enek hel lisenges . Navong amumoni mukok , amul akur moulien tai koa vi anatin eli .
54006020	Timoti , kilosil kat revi umen koa Ahi lingi mul en hem . Konapiltei natal koakeil aselus en tounah tatisa keil koa romaltei en meten Ahi . Koakeil enek aviteni avit hihiseien one vilelau en ileilien , ka vilelau en liluvosien enges .
54006021	Meatin koan amusil hihiseien enek tuai . Sakini , armusiltei mun sise ten anatinien onen Ahi . Navisi keke more envatien onen Ahi heto ven kami .
55001001	Inau Pol namutis leta ekek . Inau navi eiloheh tai onen Iesu Kristo usil hatkatien onen Ahi ten mututien . Ka kei sila inau mahitehiten moulien hau koa ka ven Iesu Kristo .
55001002	Namutis minuk Timoti , koa kosuval more natkuli . Navisi keke envatien , enmahisien , ka tomat onen Ahi Tamer ka Asuv orer , Iesu Kristo , hel en moulien onom .
55001003	Timoti , en vongien ka en meneai , ekrovobongentei keik en hisien keil onak , namul namasmas Ahi venuk . Ahi koanik , namusil kati suval avu onak keil telamu amumoni , ka nakilea namusil kati en sise koa mal .
55001004	Namundem kat si metom koa motmot navong lorasil , ka ekvati malesuk eris vasakinau mahilelau en sien .
55001005	Namundem kat more demkatien onom koa vi anatin . Demkatien enek suval more demkatien onen avu onom Loes ka mama onom Iunis . Ka nakilea mul enuk emun .
55001006	Ven tounah enek , nasel katuk kiles kum hetal min sanien koa Ahi sani minuk navong naling hek enuk , kiles kilihlihi hekeih hesuval vi ahang keke hean hemai hemariso .
55001007	Kum hekeih veni Ninin Votut koa Ahi sani min ialu rosakintei ialu lovametau . ! Vuo ! Ninin onen mul sakin ialu lovoum vatal min keihoen onen , eraluhehat meatin sav , ka lokilea lovalei kat revi sakien keil oralu .
55001008	Sakini , konamemoutei kovahitehiten selusien usil Iesu , asuv orer . Ka konamemoutei enau mun koa namul en eim takeih ven navi meatin onen Iesu . ! Vuo ! Hetal min keihoen koa Ahi hesani minuk , kusil sise ten mahien suval inau ven more longlongien usil Iesu .
55001009	Ahi kulatir ran tisaen ka san moulien hau minir . Kei vise latir rovahi meatin keil onen . Rovitei ven tounah koa romumoni . ! Vuo ! Kei mumoni mukonek musil rendemien onen ka ven more envatien onen enir . Mulamu en avong Ahi mumon out netan , kei vat kati keke hesan Iesu hemai hehi sise keke hesakin more envatien onen hekistal enir .
55001010	Ka kosa , mai vi anatin ka kistal minir navong Iesu Kristo , koa mututir , mita en out netan . Kei mu tan en keihoen ten matien , ka more longlongien usili rie lat sise ten moulien hau minir .
55001011	Ka ven Ahi envati keke more longlongien koanek heka vasi out , kei rie latnau navi eiloheh onen , navitehiteni min meatin vasi keil , ka navisein keil eni .
55001012	Ka ven koanek , namul nakur mahien en eim takeih enek . Ka kovaseini namul en eim takeih , narmundemkotei ven nakilea revi isei koa naling desien onak mul ien . Ka nakilea mok keke kei kur keihoen vinvin vakur koe asa koa kei lingi en hek numoni hetokol Avong Ekor .
55001013	Keik emun kihuli kat selusien ten anatinien koa naviseinuk eni tuai . Sakien keil koa koles nau namumoni ka asa koa kolonge nau naviteni , keik emun kumoni . Ka kihuli kat sakien ten demkatien ka envatien suval koakeil amusil kat Iesu Kristo .
55001014	Kilosil kat revi umen koa Ahi lingi mul en hem , kilei kati hetal min keihoen onen Ninin Votut koa mul enir .
55001015	Keik kolong kilea tuai keke tuak vasi keil en provins ten out Esia , suval Fukelas ka Hemongenes , keil vasi arasil ranau .
55001016	Onesiforas , kei sasen mul mai venau en hati avong enek , ka mul vou lat rendemien onak . Ahi hesan enmahisien mini ka min koakeil en teim sen ven kei romemoutei vasao enau en eim takeih koanik .
55001017	Anatin , navong rokol mari meteimal ten out Rom , kei mul lekatnau va vio . . . votin out koa naro ien .
55001018	Ka navong emun koa namum en out Efeses , kokilea keke kei kataunau houlu . Sakini , navis Asuv Iesu enhemahisi navong hesan hakot en meatin keil en Avong Ekor .
55002001	Timoti , natkuli , kihatuk hekeih hetal min kataunien koa Iesu Kristo mul sani minir .
55002002	Hihiseien koa koraengoni naviteni min meatin keil , kikuri ka kihiseini min koakeil desien onom mul en keil . Hesakini , keil emun ilea ihisein meatin sav keil .
55002003	Kihatuk hekeih en sakvisien keil onen Ahi . Kisuval meatin tavaeen tetahos onen Iesu Kristo .
55002004	Navong meatin tavaeen mul mum , kei romaen etai tounah ten out netan valeh rendemien onen vaha ran umen onen , veni envat asuv onen vakur sien ven umen onen .
55002005	Kisuval meatin emun koa mul en lohloh retavoaien tai . Meatin enek heloh housil sakien keil ten lohlohien enek . Munak hermusil vasitei , sakras vakur uite teni .
55002006	Tamun , kisuval meatin ten ah . Veni meatin koa avetin kuri en ah , kei kilea hekur aneite rani helamu en meatin sav keil .
55002007	Tatavolien keitel ekek koa naviteni minuk , kindem usili . Hemukonek , Ahi houmonuk kilea revi aneite teni .
55002008	Kindem kat Iesu Kristo : koa moul eris ran matien , ka koa kistal ran ara onen Asuv Houlu Deved . Koanik vi vatte ten more longlongien koa namul navitehiteni .
55002009	Ven more longlongien enek , nakur mahien ka apar katnau en viau takeih suval tarhena tai . Ka asakras avapar kat selusien onen Ahi va mukonek .
55002010	Sakini , nakilea makur mahien vasi keil vasakin koakeil Ahi rie lat keil availea avakur moulien hau koa ka ven Iesu Kristo . Mukonek , akilea avato en muohien hetal mini lisenges .
55002011	Usil rendemien koanik , selusien ekek vi anatin koa vit : Munak romat ral min Iesu Kristo , rehemoul hetal mini .
55002012	Munak rehehat ir hekeih lises ven isen , rehelosil kat out netan hetal mini . Munak rehehit roreingeingeni , kei mun hehit reingeingen ir .
55002013	Ka heisavos rehehiles eisilir rani , kei sakras vahiles eisilin ranir , veni kei sakras vahilehiles ran hatkatien keil onen .
55002014	Tahos keke lises , kiles kihisein meatin keil en hihiseien keil enek . Kisel kat keil en isen Ahi anoumontei rea usil aneite ten titi selusien heisav keil . Vati sakien enek sakras voumon etai tounah vatahos . Sakien enek mul purun meatin keil koa amul araengoni .
55002015	Sakini , keik , Timoti , kum hetahos navong komul kovisein meatin keil en selusien ten anatinien onen Ahi . Hesakini kokilea kovalomal en meten Ahi suval meatin toumien koa romemoutei ven umen onen .
55002016	Ka konapiltei natal koakeil selusien one vi heisavos ka romemaltei . Ven koakeil aselus mukok , umai amusil tisaen keil houlu vis avi houlu mok .
55002017	Ka hihiseien one mul purun rendemien onen meatin keil suval manu tai koa mul kan vasi aven meatin . Meatin elu koa luvi vati meatin koa lumukonek luvi Haemeneas ka Faelitas .
55002018	Keilu luleras sise ten anatinien veni lumul lupurun demkatien onen meatin sav keil navong luvisein keil luvit avong ten meatin keil onen vahina en out nesa kur out tuai .
55002019	Ka heisavos amumoni mukonek , asakras avapurun koakeil onen Ahi . Veni Ahi vat kati tuai meatin keil ten sukul onen avalomal vakeih en Iesu Kristo koa suval simen ten eim koa amumoni netan . Ka Ahi mutis selusien koanik eni koa vit , “ Ahi Asuv kilea isei keil avi onen , ” ka mutisi mun vit , “ Koakeil avit avousil Ahi Asuv ilokovein sakien tatisa keil one . ”
55002020	Koanek suval mari eim tai koa tre ka pelet houlu amul ien . Tre koan , amumoni en tounah koa merendas , suval silva ka gol ; ka koan , amumonis en ai ka tanvili . Koan , ten tounah koa tahos , ka koan , ten tounah koa tisa .
55002021	Usil rendemien koanek , munak meatin tai mumon kei mutolas ran sakien tatisa keil , Ahi hekur kati ven umen tetahos koa rie lati veni . Ka ven kei san moulien onen min Ahi ka sak mesen kei tahos , Asuv kilea vakur kati ka voumon more umen vasi keil eni .
55002022	Sakini , keik Timoti , kilokovein sakien tatisa keil koa litetai keil amusili . ! Anatin ! Keik hetal min koakeil aretengeiril min Ahi ral min rendemien koa mutolas , kami miheloh mivakur sakien ten maluen , sakien ten demkatien , sakien ten envatien , ka sakien ten tomat hel en moulien onami .
55002023	Kiha seh ran koakeil aselus retavoai houlu en tounah koa vi heisav , veni kokilea vati selusien koanek mul mumon rea enges .
55002024	Ka keik kovi meatin toumien tai onen Ahi . Sakini , konaseltei natal min meatin sav keil . ! Vuo ! Keik , kitahos min meatin vasi keil , ka kihuli kat tinom .
55002025	Koakeil aselus kekarenuk , kihisein keil en sakien ten merauen . Nahi Ahi houmon keil ihiles ran tisaen one ka imai ilea anatinien onen .
55002026	Hesakini , keil imai ris en rendemien tetahos ka ilohosai ran sakat koa Temat vuli kat keil eni . Temat vuli kat keil veni envati keil avoumon asa kei envati .
55003001	Timoti , keik kilea keke avong keil ten Avong Ekor , ka sakvisien keil imai ihi houlu mok .
55003002	Veni en avong keil enek , meatin keil indem keil enges : ihi metenan , iselus en hetetamenien one , ka ihi tuvuti . Iselus karen meatin sav , ka irlong kattei tata one keil . Indem maen kataunien koa meatin sav sani min keil , ka indem maen tounah vasi onen Ahi .
55003003	En avong enek , indem heisav en moulien onen meatin sav , enmahisien one hetovuol . Isili karen meatin sav ka umon rea en keil , tine heatiat lises . Tounah koa tahos , mete hetisa eni .
55003004	Keil ilea avoumon sise koa avapurun meatin sav eni , tine hetamure , ka ihilelau en rendemien ten hetetamenien . Ehehat sakien tatisa keil ten out netan , ka Ahi , keil ehervattei varei .
55003005	Keil iselus en hilive enges ihit amusil Ahi , ka isesein keihoen onen en moulien one . Vati meatin koa mukonek , konahatei vesesal veni !
55003006	Tei en meatin keil enek , aka vasi teim keil ka amul asak luvos ahin keil koa rendemien one tamures keke usil hihiseien keil one . Ahin keil enek , envatien ten tounah keil ten out netan mul leh keil ka rendemien ten tisaen keil one mul muas keil lises .
55003007	Heisavonges koakeil enek evati avakur hihiseien hau keil lises , asakras availea anatinien teni .
55003008	Kosa , meatin houlu aselus karen more longlongien onen Ahi . Rendemien one romaltei ka demkatien one vi heisav enges . Avong kosa suval avong mulamu , navong provet taluvosien elu onen Asuv Houlu ten out Isip lumul luselus karen Mosis , isealu Sanes ka Sampres .
55003009	Ka suval provet taluvosien keilu enek , meatin keil koa mukonek asakras avoumoni vataveah ven koa meatin vasi keil ilei kilea keke keil avi hilivao .
55003010	Ka keik Timoti , kokilea hihiseien onak , sakien keil onak , ka vati rendemien koa namum usili . Kokilea mun demkatien onak , envatien onak ka rendemien onak taveah . Kokilea narmusehtei en umen keil onak ,
55003011	heisavos sakvisien keil ka mahien keil houlu umai enau suval sakvisien tatisa keil koa nakuri en out Antiok , Aekoniam ka Listera . ! Ka Ahi kulat nau ran keil vasi !
55003012	Anatin , meatin vasi keil koa evat avousil sise koa mal onen Ahi ka usil kat Iesu Kristo , keil ikur sakvisien en hen meatin sav keil veni .
55003013	Ka meatin tisa keil ka koakeil taliluvosien , keil imai itisa mok . Iluvos meatin sav keil , ka keil emun , meatin sav keil iluvos keil .
55003014	Ka keik Timoti , konasuvaltei keil , kiles kusil hihiseien keil koa kokuri tuetin ka kokilea tuai avi anatin . Kokilea vati hihiseien keil enek kokuri ran koakeil desien onom mul en keil .
55003015	Ka kokilea vati hihiseien keil enek musil asa kolonge en Tus Votut navong kovi titi ehon mai rokol kosa . Tus Votut kilea voumon meatin keil availea sise koa avaling demkatien one en Iesu Kristo ka avakur moulien hau eni .
55003016	Selusien keil vasi koa mul en Tus Votut ka ven Ahi . Selusien keil enek atahos ten hihiseien , ten selkatien , ten hitkileaen sise koa mal , ka ten hisein meatin keil keke anoumontei mun sakien tatisa keil one .
55003017	Tus Votut mul sak mesen meatin keil onen Ahi keke akilea avoum vasin umen keil koa tetahos .
55004001	Timoti , Iesu Kristo hemai hekistal hehi Asuv Houlu onen meatin vasi keil . Sakini , en meten Ahi ka meten Iesu Kristo koa houmon hakot min koakeil amoul ka koakeil umat , navit masel katuk vamukok :
55004002	kiles kihitehiten more longlongien onen Ahi . En avong tetahos ka avong tatisa , kisak mesen keik veni . Koakeil amul en tisaen , kihit lat sakien tatisa one ka kiling keil en sise koa mal . Navong kovasel kat meatin keil en more hihiseien , kumon rendemien onom hetaveah .
55004003	Avong tai koa hemai , meatin keil iseseini avataengon more hihiseien ten anatinien . ! Anatin ! Keil usil envatien tateisav one , ka ilah ruain tiser keil houlu keke ilea isan hihiseien keil koa evati avataengoni .
55004004	Ihiles ran selusien ten anatinien ka ilong kat hihiseien keil koa usil tunien keil telamu koa rovitei anatin .
55004005	Ka keik , Timoti , kilei kat revi sakien keil onom lisenges . Kihatimal hekeih en mahien keil onom , kihitehiten more longlongien lises ka kum vasi tounah keil koa Ahi lingi mul en hem .
55004006	Nasel katuk mukok veni inau , vesesal moulien onak vavus vasuval sanien ekor tai onak va min Ahi ; vesesal malokovein out netan .
55004007	Nasuval meatin tavaeen onen Asuv Iesu , navuhu keih . Ka en lohlohien ten demkatien orer , narmusehtei ka narokol keite teni ke . Nakur kat demkatien onak ka narmottei eni .
55004008	Sakini , en avong koanik , nakilea keke asuv Iesu ling kat uite ten lohlohien onen koakeil moulien one mal vasi venau . Anatin , en Avong ten Hakot , navong kei koa mal vasi heling hakot min meatin keil , hesan uite enek minau , ka min meatin vasi keil emun koa evati mok keke kei hekistal .
55004009	Timoti , kisak visi keke kovakalah kovamai kovales inau ekok .
55004010	Navisok kovamai veni Kresken va mum en provins ten out Kalesia , ka Taetas emun va mum en provins ten out Dalmesia . Ka Dimas , kei envat tounah ten out netan , lohosai ranau , va en meteimal ten out Tesalonaeka .
55004011	Luk enges ro ral minau . Sakini , kikur Mak hetal minuk , veni kei kilea hekataunau en umen keil onak suval mumoni mulamu .
55004012	Ka nasila Taetikas va en meteimal ten out Efeses .
55004013	Ka navong kimai , tahos kikur eisin omak ten anni koa nalingi mul en hen Karpas koa mul en out Troas . Ka kikur tus keil onak hetal min tisien emun keil onak .
55004014	Aleksanda , koa vi meatin koa mumon tounah keil en aean , kei purunau vareis . Ka Ahi Asuv hesa kesi suk mini .
55004015	Kilei kat revi keik ven meatin enek , veni kei mul vuhu houlu ral min more longlongien koa rovitehiteni .
55004016	Navong akur nau nuvan kot avong mulamu , meatin tovuol valomal vaselus en usite onak . Keil vasi alohosai ranau , ka navis Ahi herleletei hetisa en keil veni .
55004017	Ka Asuv Iesu ro vesesal venau ka san keihoen minau . Kei sakinau navit revin more longlongien usil Asuv orer min koakeil arvitei Siu araengoni . Vesesal avaling hakot avit mamat , ka Ahi ring koe nau .
55004018	Ka Ahi heting koe nau ran tounah tisa keil vasi ka hekur revi nau nihina en meteimal houlu onen en out nesa . ! Rehehati lat isen Ahi hehina nesa lises ka lisenges ! ! Anatin !
55004019	Naviten ' more ' min Prisila ka meatin onen , Akuila . ' More ' mun min Onesiforas ka min koakeil aro en teim sen .
55004020	Erastas mules en out Korin , ka naling Toropimas en out Milaetas veni kei mesai .
55004021	Kisak visi kimai kikalah veni avong ten an tisa mul mai . Epulas , Pudens , Laenus ka Klodia , ral min tuer sav keil emun , aviten ' more ' minuk .
55004022	Navisi keke Ahi heto venuk Timoti , ka more envatien onen hel ven kami vasi .
56001001	Inau Pol , eisisil onen Ahi ka eiloheh onen Iesu Kristo . Ahi rie latnau ka Iesu sila nau makataun demkatien onen meatin koa Ahi rie lat keil ihi onen . Ka sila inau mun keke nisakin keil ilea anatinien ten sise koa akilea avamai avamal en meten Ahi .
56001002	Koakeil akilea avousil vati demkatien enek veni amundesin Ahi keke hesan moulien koa sakras vavus min keil . Veni mulamu en avong Ahi mumon out netan , kei vat kati keke hesan moulien enek minir . Ka kei sakras valuvos .
56001003	Ka en avong koa kei vit mal , Ahi ten mututien sakin aneite ten hatkatien onen vakistal . Kei mul kistal en selusien keil koa Ahi sani minau , ka meng kat nau keke mahiteni min meatin sav keil .
56001004	Taetas , keik kosuval natkuli kati , ka namutis minuk veni demkatien oralu vatte tas . Navisi keke Ahi Tamer ka Iesu Kristo , koa mututir , luhesan more envatien ka tomat onealu hel enuk .
56001005	Navong nalinguk komules en out Krit , navisuk keke kovoum vasin tounah koa lomum rani mules en meatin onen Ahi keil . Ka navisuk kovatie lat elda keil ten sukul en meteimal vasi . Kindem kat selkatien keil onak :
56001006	elda tai , sakien onen hetolas , ka ahin onen hetas . Titan keil usil Iesu ka sakien one hetahos keke meatin sav keil asakras avasel kutut kat keil avahit vatie keih ka arlong kattei tata one .
56001007	Navong koling meatin koa vahi metai ten sukul keke valosil kat meatin onen Ahi keil , sakien onen hetolas . Nahitei meatin tahasien , ka tin natamureitei . Nahitei meatin tamunmunien vuo meatin tatituen . Nakurtei mane en sakien koa tisa . ! Vuo !
56001008	Hehi vati meatin koa hekur revi meatin sav en teim sen , ka enhehat tounah koa tahos . Rendemien onen hekeih en umen koa kei vuli kati , ualien onen hetahos , moulien onen hemal , ka kilea valei kat revi sakien keil onen .
56001009	Metai enek , hehuli kat hihiseien usil Iesu koa roviseini eni . Heilea keke hihiseien keil enek avi anatin . Sakini , kilea valamu en meatin sav en sise ten maluen , e hehisein keil en asa koa vi anatin . Ka munak meatin sav keil iselus karen hihiseien onen , metai enek kilea vatie min keil keke asa koa keil aviteni vi heisav enges .
56001010	Naviteni mukok veni meatin houlu arvouhoutei en hetetamen keil ten sukul . Hihiseien onen meatin keil enek vi heisavos ka aluvos meatin sav keil amusil keil . Keil aviseini keke meatin onen Ahi keil usil sakien emok onen Siu keil ka iha en vekahoi .
56001011	! Timoti , evati keke kisakin keil ihat keil en hihiseien tatisa one ! Veni keil amul asakin vati amal tei amusil hihiseien one ka aviles ran Iesu Kristo . Ka amumoni mukonek veni evati enges avakur mane eni . ! Koanek romaltei !
56001012	Mari tiser tai telamu onen meatin keil ten out Krit , keinges vit usil sakien keil one vit ,  “ Koakeil ten out Krit , aluvos lises , sakien one kalkali , ave mah ka amules amundem vange en avong vasi . ”
56001013	Selusien enek vi anatin . Sakini , kisel kat keil hekeih . Hesakini , keil usil hihiseien koa mal enges .
56001014	Anousiltei mun tunien telamu onen Siu keil , vuo mengkatien keil koa ka en meatin keil koa asesein anatinien onen Ahi .
56001015	Koakeil moulien one mal en meten Ahi , tounah vasi mal en keil . Koakeil arkurtei anatinien en Ahi ka moulien one romaltei en meten , tounah vasi romaltei en keil , ven rendemien one vi amus . Keil areingeingen asa koa mal vuo asa koa romaltei .
56001016	En onge , keil avit akilea Ahi , ka sakien keil one rie lati keke areingeingeni . Armusiltei Ahi , sakien one suval tounah tateavo ka asakras avoumon etai tounah koa vatahos .
56002001	Ka keik , kihisein tounah koa musil hihiseien ten anatinien .
56002002	Kihisein ulmatu keil keke ihi meatin merau , sakien one housil rendemien koa tetahos , ka akilea avalei kat revi sakien keil one . Demkatien one en Ahi hekeih , envatien one hel en meatin sav , ka avaseini avong takeih hemai , keil usil kat Iesu lises .
56002003	En sakien enek , kihisein tovuli keil usil sakien koa Ahi envati . Anahit karentei meatin sav ka anahitei uti munmunien . ! Vuo ! Keil ihisein meatin sav keil en sakien koa tahos .
56002004	Mukonek , akilea avihisein ahin hau keil en sakien koa avatie envatien one min meatin one ka titiali one keil .
56002005	Avahisein keil ilei kat revi sakien keil one ka itahos min meatin one keil , anamaentei keil min meatin sav . Keil ilei kat revi teim se ka iling rendemien one hel netan keke um housil rendemien onen meatin one keil . Sakien one koa tahos hesakin meatin sav keil asakras avaselus karen hihiseien keil koa Ahi sani minir .
56002006	En vati sakien enek , kihiteni min meatin hau keil ilei kat revi keil .
56002007	Keik emun , Timoti , kihi metai tetahos tai en tounah koa komumoni , meatin sav keil akilea avousili . Navong kovisein meatin sav keil , kumoni en sakien ten tinahos koa meatin sav keil ilea ihouhou minuk veni .
56002008	En selusien onom , kihit usil tounah koa anatin enges koa meatin sav keil asakras avaselus kareni . Hesakini , koakeil mete tisa enuk imemou , ka asakras avahiten etai selusien vaha katir .
56002009	Koakeil avi eisisil , iling rendemien one hel netan keke um housil rendemien onen hetetamen one keil en tounah vasi ka um hetahos hesakini hetetamen one keil isi keil . Eisisil keil anahit karentei hetamen one keil ,
56002010	ka anahenan etai tounah ran keil . ! Vuo ! Umoni keke hetetamen one keil ilea avaling desien one en keil . Sakien tahos one hesakin meatin vasi keil indemi keke hihiseien usil Ahi koa mututir tahos imok .
56002011	Tahos kihisein keil usil sakien keil ekek veni more envatien onen Ahi mai kistal en mesai voumon meatin keil avakur moulien hau eni .
56002012	Ka more envatien enek viseinir rovalokovein sakien tatisa keil ka ronousiltei mun envatien keil ten out netan . ! Vuo ! More envatien onen Ahi hesakinir rehelei kat revi sakien orer , ualien orer hetahos , ka moulien orer hetolas en avong roro en out netan .
56002013	Romumoni mukonek ven koa rorosin more avong koa hemai . En avong enek , romundesini keke Iesu Kristo , koa vi Ahi ka mututir , hekistal hetal min muohien ka keihoen onen .
56002014	Kei sasen maen kei mat vinat ir vakulatir ran keihoen ten tisaen ka mutut ir rovahi onen . Anatin , kei mumonir romutolas ka sakin ir rovi vangi meatin tai koa atateisav ran meatin savsav keil . Anatin , sakin ir rovi onen ka envati rovasi ir rovoumon tounah koa tahos en meten .
56002015	Ahi linguk en vulum ten keihoen . Sakini kilomal en keihoen enek navong kihisein keil en sise koa mal avousili , ka navong kisel kat keil anousiltei mun sise ten tisaen . En sakien enek , konamaentei keil analei heisav enuk .
56003001	Kihit risi min meatin onom keil iling rendemien one hel netan keke um housil rendemien onen koakeil ten kavmen ka hetetamen sav keil one ka ilong kat keil . Tounah koa tahos , keil isi keil avoumoni .
56003002	Kihiteni mun min keil anaselustei natisa en etai meatin ka anaseltei natal min keil . ! Vuo ! Keil umoni hetahos min keil ka umon sakien merau min meatin vasi keil lises .
56003003	Ir ernavobongentei keke mulamu , ir emun rovi vati meatin koa mukonek : rovi vau , rorlong kattei Ahi , ka romusil sise vasi keil ten liluvosien . Mulamu , sakien tatisa keil ka envatien keil ten out netan vuli katir ka mulamunir . Rovi elu en meatin sav , ka rosi ir navong rolesi mot en tisaen . Tine katir , ka ir emun , tiner kat keil .
56003004	Ka heisavos ir romukonesek , tahosien ka envatien onen Ahi koa mututir mai kistal enir .
56003005	Kei kur koe ir ran tisaen orer , rovitei ven etai tounah koa tahos romumoni . Mumoni minir veni enmahis ir . Kei san Ninin Votut minir koa kas moteinir ran tisaen , ka san moulien hau ka sakien hau minir .
56003006	Ka veni tahosien onen mariso , kei sakin Ninin Votut mai vilelau en moulien orer veni matien onen Iesu Kristo koa mututir mumon sise maluv keke Ninin Votut enek hemai minir .
56003007	More envatien onen sakin kei mumonir romal en meten , heisavos rovi meatin tisa keil . Sakini , kosa , rokilea rovamai rovahi titiali keil onen ka rovato vatal mini en out nesa lises .
56003008	Selusien keil naviteni minuk vi anatin . Sakini , en avong vasi , ekvati mok keke keik kiles kihisein meatin keil en tounah ekek . Hesakini , koakeil amusil kat Ahi , rendemien one hekeih avoumon tounah koa tahos . Vati hihiseien enek tahos ka kataun ir vasi .
56003009	Kiha seh ran koakeil aselus retavoai en tounah koa vi heisav enges . Koakeil enek aselus houlu usil avu keil one , ka evati mok avoumon rea ka avatit en selusien usil mengkatien keil onen Siu keil . Vati sakien enek rokatauntei meatin , vi heisav enges .
56003010	Munak meatin tai koa mukonek mumon meatin keil arasil , hatte tas , kiselus hekeih mini keke hehati . Munak hervatitei en sakien enek , kiselus eris mini hatte helu . Navong heles houmon sakien enek , minalah ruaitei mun natal mini .
56003011	Veni sakien keih onen rie lati keke vati meatin enek viles eisilin ran anatinien , ka sakien tisa onen rie lati keke kei mul leh mahien onen Ahi va kat kei sasen enges .
56003012	Taetas , navong nisila Artemeas vuo Taetikas , keilu etai hehat vakur vulum , kisak visi kihit kovamai venau en out Nikapolis , veni namundemi navit nito en out enek hetokol keite ten avati keil ten an tisa koa hemai .
56003013	Kisak visi kovakataun Apolos ka Sinas koa luvi meatin ten mengkatien . Luvit luvaha en sise onealu , ka kiles keilu keke lukur vasi tounah semok koa ealuvati .
56003014	Meatin vasi keil orer ilea avasan keil ven mormore umen keil . Hesakini , ikataun meatin sav en asa keil one tovuol . Anato heisavteis namukok .
56003015	Koakeil aro ral minau aviten ' more ' minuk . Kihiten ' more ' onomai min koakeil amusil Ahi ka amundem kat komai . Navisi keke more envatien onen Ahi heto ven kami vasi .
57001001	Inau Pol , namul en eim takeih veni navitehiten more longlongien usil Iesu Kristo . Inau komal tumali Timoti , melviten ' more ' minuk , Filimon . Keik kovi more meatin toumien onen Iesu suval komal ka envatien onomal mul enuk .
57001002	Emalvati kihiten ' more ' mun min Apia , koa suval ahinkuli orer . Ka kihiten ' more ' mun min Akipas , koa mumon umen onen Iesu , suval ir , ka rometautei . Kei suval meatin tavaeen tetahos onen Iesu . Ka ' more ' mun min koakeil amusil Ahi koa asukul en teim onom .
57001003	Navisi keke more envatien ka tomat onen Ahi Tamer ka Asuv orer , Iesu Kristo , heto venuk .
57001004	Tuak Filimon , en hisien vasi keil onak , lises namundem katuk ka namasmas Ahi venuk .
57001005	Navisi mukonek veni nalong usil demkatien onom en Iesu Kristo ka envatien onom koa korie lati min meatin onen Ahi keil .
57001006	Navis Ahi keke navong mihelah ruai , hesakin demkatien onami hekeih imok ka hesakini miheilea revi mok tounah keil tetahos koa vi orer en Iesu Kristo .
57001007	Tuak , envatien onom en meatin sav mul sakinau nasi nau houlu ka mul vou lat rendemien onen meatin keil onen Ahi .
57001008	Ven koa komul korie lat envatien min meatin sav , nakilea nihiteni minuk en isen Iesu Kristo keke kumon asa koa tahos koa nihisuk eni .
57001009	Ka nihisuk enges kumoni ven envatien onom . Kokilea keke navi ulmatu tuai ka namules en eim takeih ven isen Iesu Kristo .
57001010	Navisuk en usite onen Onesimas . Kei suval titak veni navong namul en eim takeih , nakatauni votin moulien hau .
57001011	Mulamu , navong lohosai ranuk , kei rotahostei vakataunuk . Ka kosa , kei tahos vakataunuk ka vakataunau mun .
57001012	Heisavos ekvat Onesimas houlu mok , nasila vat minuk eris .
57001013	Ekvati mahuli kati vato vakataunau navong namul en eim takeih ven umen usil more longlongien . Hesakini kilea vakur vulum vesesal venau ,
57001014	ka ekrovattei moumon etai tounah koa keik kormaentei inau moumoni . ! Vuo ! Ekvati kumon asa koa keik kos komundemi kovit tahos . Hesakini , kataunien koa kosani minau housil rendemien tetahos onom enges , nousiltei rendemien onak .
57001015	Nahi Ahi maen Onesimas valohosai ranuk en avong tamure enges , vasakini navong muris , kilea vato vatal minuk lisenges .
57001016	Ka kosa , kei roviteis eisisil tai onom . ! Vuo ! Kei tahos muli eisisil tai , kei vi more tumali . Inau ekvati , ka keik , emhehati mok , veni kei vi eisisil onom ka tumali emun en isen Asuv Iesu .
57001017	Sakini , munak komundemi kovit lomum onen Asuv tai , kikur revi suval koa kokur revi nau .
57001018	Munak kei mumon tounah tisa minuk , vuo mumon kaon minuk , nihul lati .
57001019	! Kilesi ! Nitis ekek en hek : Inau Pol , nihul lat tounah koa mul en kaon onen Onesimas . ( Ka emnavobongentei kaon onom venau , veni keik kokur moulien hau ranau . )
57001020	Tuak onak eli , ekvati mok kumon asa koa navisuk eni veni lomusil Iesu Kristo . Hesakin tinok hehilelau en sien .
57001021	Navong namutis selusien koanik , nakilea li mok kumoni hesuval koa navisi . Anatin , nakilea kumoni helohli mok .
57001022	Ekvati mahisuk en tounah tamun : kisak mesen out etai en teim som venau nito ien . Ven koa nakur anatinien navit Ahi houmon aneite ten hisien onami hekistal , keke nimea ran eim takeih nito ris hetal min kami .
57001023	Epapras , koa ro en eim takeih ral minau ven isen Iesu Kristo , mul viten ' more ' minuk .
57001024	Ka Mak , Aristakas , Dimas ka Luk emun , koa lumum en out ekok ral minau , keitel emun , telviten ' more ' minuk .
57001025	Navisi keke more envatien onen Asuv Iesu Kristo heto ven kami vasi .
60001001	Inau Pita , eiloheh onen Iesu Kristo . Namul namutis leta koanik va min kami , Kristin keil koa miro en provins keil ten out Pontus , Kalesia , Kapodosia , Esia , ka Bitinia . Ahi rie lat kami mivi onen , ka kosa , miro rasil en out netan suval heou keil .
60001002	Ahi Tamer rie lat kami veni , en avong telamu , kei kilea en kami ka mum revi tounah vasi musil rendemien onen . Sakini , Ninin onen mumon kami mivi votut keke mivalong kat Iesu Kristo ka keke ran vasakin kami mivatolas ran tisaen keil onami . Navis Ahi hesakin moulien onami hehilelau en more envatien ka tomat onen .
60001003	! Rehesan masmasien hehina min kei koa vi Ahi ka Tata onen Iesu Kristo koa vi Asuv orer ! Ven enmahisien onen mariso , Ahi sakin ir rovi heite hau koa rovi titan kati , ka rehendesini keke rehemoul eris ran matien ka rehekur moulien ten lisenges veni rokapil ral min Iesu koa moul eris ran matien .
60001004	Ka rokilea revi emun keke rehekur tounah keil tetahos koa Ahi ling revi mules hehi onen meatin keil onen . Kei ling revi keil amules en out nesa keke asakras avamande , asakras avatisa , ka asakras avamatu .
60001005	Tounah keil enek avi onami koa Ahi mul ring koe kami ral min keihoen onen . Kei mul ring koe kami ral min demkatien onami hetokol Avong Ekor koa hehothot en keite ten sise ten mututien koa kei ling kati .
60001006	Sakini mikilea mihesi kami hehi houlu mok ven tounah keil enek vi anatin , avaseini keke , kosa , mikur mahien keil ten avong havivis en sakvisien tateisav keil koa amul akistal ven kami .
60001007	Sakvisien keil enek mul mai vatie lati keke demkatien onami vi anatin . Demkatien onami suval gol koa alingi en ahang van moteini vatolas ran tisaen teni keke mai vi gol anatin . Ka demkatien onami tahos imok mulin gol koa kilea vatisa . Ka munak ihotini keke demkatien onami hehi anatin , Ahi hesan masmasien , hetetamenien ka houhouen min kami en avong koa Iesu Kristo hemai hekistal eni .
60001008	Avaseini mirlestei veah , emivat Iesu Kristo . Anatin , avaseini mirlestei kei en avong kosa , kami mimul mikul anatin eni . Sakini mivilelau en mari sien teni koa selusien enges rovinvintei vahiteni .
60001009	Ka mimul mikur heite ten demkatien onami koa mirosini mivakuri , koa vi mututien ten moulien onami .
60001010	Sise ten mututien koanik , provet keil telamu evati mok availea . Sakini avuli tus houlu ka alekat revin rendemien keil keke availeile eni . Ka keil avit leini usil more envatien koa Ahi hetie lati min kami .
60001011	En avong koanik , Ninin onen Kristo sien keil ka sakin keil avitehiten usil mahien keil koa Kristo hekuri , ka hetetamenien koa hekuri hekatau eni . Keil asak avahotin avong hekistal ien ka hemukave hemai .
60001012	Ahi vothot eni min provet keil keke selusien keil one rovitei ten avong one , vuo , vi ten avong orer . Anatin , asa koa keil vit leini mulamu , kosa , meatin keil avitehiteni navong aviten more longlongien min kami en keihoen koa ka ven Ninin Votut koa Ahi ten out nesa sila ven kami . Anatin eli , tounah keil koa mimul milesi mai kistal kosa , angelo keil emun asi keil houlu mok keke avatapehai avalesi vakistal .
60001013	Sakini , veni mimul mikur mututien onami tuai , mihesak mesen rendemien onami houm : rendemien onami heilea revi lises ka miheling desien onami hevus varei en tokolkatien koa Ahi hesani min kami navong Iesu Kristo hemai ris hekistal ien .
60001014	Mihelong kat Ahi hesuval more titiali keil along kat ren tame keil . Minoumontei mun sakien tatisa keil koa mimumoni mulamu en avong koa mirkurtei veah ileilien usil Iesu Kristo .
60001015	Sakien onami heteisav , kami mihehi votut en tounah vasi mimumoni . Anatin , mihehi votut veni Ahi koa vise kami mivi onen , kei vi votut .
60001016	Koanik anatin , veni Tus Votut viteni vit , “ Mihehi votut veni inau navi votut . ”
60001017	Ahi , koa mivise en Tata navong mivis mini , kei rolestei meatin tai mulin meatin sav , ka mul san hakot min meatin vasi keil musil asa amumoni . Mukonek , mihouhou mini ral min moulien onami en avong vasi koa miro suval heou en out netan .
60001018	Anatin , mihehouhou min Ahi ral min moulien vasi onami veni mikilea tuai mormore tounah koa Ahi sani keke vahul lat moulien onami . Mulamu , mimusil kat sakien keil onen avu onami keil koa avi heisav enges , ka Ahi vul lat kami mimaluv ran sakien heisav keil enek . Ka rovul lattei kami en tounah koa kilea vatisa , vasuval silva vuo gol .
60001019	Vuo , Ahi vul lat kami en tounah koa moreite mok mulin tounah vasi keil en out netan . Kei vul lat kami en ran Iesu Kristo , koa mat suval sipsip ten sanien votut koa mesaien vuo tisaen tovuol ien .
60001020	En avong telamu , navong Ahi romumontei veah out netan , kei rie lat Iesu tuai keke hesa lat moulien onen . Ka kosa , vesesal en Avong Ekor keil , Ahi vothot eni vahinat kami .
60001021	Iesu mai vi sise keke mivakul anatin en Ahi koa rali lati ran matien ka san hetetamenien mini . Ven koanik , miling demkatien ka desien onami keih en Ahi .
60001022	Navong milong kat anatinien onen Ahi , misakin kami mimuto ran sakien tatisaso keil onami . Ka ven koanik , emi mul vat tuami keil en demkatien ral min envatien tai koa vi anatin . Sakini , ral min moulien vasi keil onami , mihehikit sakien koa emihehathat kami eni .
60001023	Mihoumoni hemukonek , veni mikur moulien hau koa tateisav en moulien koa mikuri en tata vuo mama keil onami ten out netan koa akilea avamat . Vuo , moulien hau enek ka en selusien onen Ahi koa moul lisenges ka sakras vavuol .
60001024	Koanik suval asa koa Tus Votut mul viteni vit , “ Meatin keil vasi ten out netan akilea avamat avasuval oumunai . Hetetamenien vasi keil one avi ten avong havivis suval hungevai keil ten eivorohus . Anatin , oumunai mul mukou ka hungevai keil umotmot ,
60001025	ka selusien onen Ahi Asuv hel lises ka lisenges . ” Selusien koanik vi more longlongien koa avitehiteni min kami .
60002001	Veni Ahi sakin kami mivi heite hau ka en selusien onen , minoumontei mun sakien tatisa keilek : vurohien , sakluvosien , hieluen , karien , ka sakien koa mimutolas enges en hilivemi .
60002002	Sakien onami heteisav hesuval tivava hau keil koa evati avasusu en more anien kati ae . En vati sakien koanik , veni Ahi mutut kami tuai , emihehati mok mivakur tamun en anatinien onen koa hesakin demkatien onami hemoul hemai hematu revi .
60002003	Mihoumoni hemukonek veni “ mikat visi tuai en moulien onami keke Ahi Asuv tahos imok . ”
60002004	Amai vesesal ven Asuv Iesu , koa suval vatiai tai koa mul moul . Meatin houlu alei seseini avit rotahostei , ka Ahi lesi tahos imok ka rie lati vi vatiseng ten Eim Votut onen .
60002005	Ka kosa , Ahi envati voumon Eim Votut onen en moulien onami keke Ninin onen vato ien . Sakini , mihemaen moulien onami mini keke mimai misuval pos keil teni koa mul moul . Ka en Eim Votut ten demkatien enek , mihoum min Ahi hesuval pris keil onen koa mihesan sanien votut eni . Ven asa koa Iesu Kristo mumoni venir , Ahi si kei ven sanien votut keil enek ten demkatien onami koa vi sakien tetahos keil onami .
60002006	Koanik suval asa koa Ahi vit usili en Tus Votut vit , “ Milesi , inau naling pos tai en out Serusalem , kei narie lati keke hemai hehi more vatiseng ten Eim onak . Ka meatin vasi keil koa aling desien one eni , asakras avahotini keke aling desien one heisav enges . ”
60002007	Min kami koa mikul anatin eni , vatiseng koanik vi moreite mok . Ka min koakeil arkultei anatin eni , suval Tus Votut viteni , “ Pos koa meatin keil toumien alei seseini , kei varei mai vi more vatiseng kati ten eim mulin pos sav keil . ”
60002008	Ka Tus Votut viteni mun vit , “ Pos koanik , meatin keil isavoi eni . Anatin , keil isavoi ka imot varei eni . ” Keil amusavoi veni arkultei anatinien en selusien onen Ahi ka arlong kattei . Koanik musil etin rendemien keil koa Ahi ling kati hekistal en keil .
60002009	Ka kami , mivi vangi meatin tai koa Ahi rie lati . Kei vi Asuv Houlu ka mivi pris keil onen . Anatin , mivi meatin keil ten kantri koa vi votut onen Ahi , koa rie lat kami mivahi onen kati keke mivahati lat isen ka mivahit usili min meatin sav keil . Anatin , rie lat kami keke mivahit usil kei koa vise lat kami ran mankoli ten tisaen ka ling kami mivato en more meneai onen .
60002010	Suval asa koa provet Hosea viteni vit , “ Mulamu , mirvitei meatin keil onen Ahi , ka kosa , mivi meatin keil kati onen . Mulamu , mirkurtei enmahisien onen Ahi , ka kosa , mikur enmahisien onen . ”
60002011	Tuak onak eli keil en demkatien , kami miro en out netan ekek suval heou keil veni mivi horetan kati ten out nesa . Sakini , napeah kami mok , minoumontei sakien tatisa keil ten out netan vasakin avemi enges valonge vatahos eni , veni sakien vasi keilek mul vae ral min moulien ten demkatien onami ten out nesa .
60002012	Navong miro ral min koakeil areingeingen Ahi , sakien onami hetahos imok . Hesakini , navong keil asak visi avaselus karen kami ven sakien tatisa tai , keil ilei kilea mormore sakien keil onami . Ka sakien tetahos onami hesakin keil ihat lat isen Ahi en Avong ten Hakot koa kei hemai hesan hakot min meatin vasi keil .
60002013	En vati rendemien koanik , mihesakin isen Asuv Iesu hehina nesa en meten hetetamen keil ten out netan . Sakini , miheling rendemien onami heha netan keke mihoum housil rendemien onen koakeil alingi keke avalosil kat meatin keil : avaseini kei hetetamen imok suval asuv houlu tai ,
60002014	vuo kei vi avat ten kavmen koa losil kat out keil . Veni asuv houlu enek rie lati keke vasan hakot min koakeil amum tisa ka vasan masmasien min koakeil amum tahos .
60002015	Mihoumoni hemukonek veni Ahi envati keke sakien tetahos keil onami hesakin koakeil avi unoun koa aselus vau usil ir avahati keil en selusien keil one .
60002016	Anatin keke mirvitei slev one , veni Iesu sakin kami mimaluv tuai . Ka minandemtei minahit mikilea mivoumon tounah vasi , ka tisaen keil emun , veni mimaluv ran tounah vasi ten out netan . Vuo , tahos imok mihoum hesuval mihehi slev keil onen Ahi .
60002017	Sakini , mihehouhou min meatin vasi keil ka emi hehathat tuami keil en demkatien . Mihemot min Ahi ka mihehouhou min asuv houlu ten out Rom .
60002018	Kami slev keil , mihoumon rendemien onami heha netan keke mihoum housil rendemien onen masta keil onami ka mihesan houhouen hemarite min keil . Minoumonteis min masta keil koa sakien one tahos , mihoumoni emun min koakeil sakien one keih .
60002019	Veni munak mikur mahien keil koa romaltei en sakien ten merauen veni mimusil Ahi , Ahi helele hetahos en sakien onami .
60002020	? Ka munak amuas kami veni mimumon tounah koa tisa , asa tahos eni ? ! Tounah tovuol ! Ka munak mikur mahien keil , mukos mimum tahos , Ahi hesi kei ven kami ka helele hetahos en kami veni .
60002021	Anatin , Ahi rie lat kami keke mihekur mahien keil en rendemien koa netan , suval Iesu Kristo emun kur mahien ven kami en rendemien koa netan . Tahos keke mihendem kat sakien keil onen ka mihelisungeini .
60002022	Tus Votut vit usil sakien onen vit , “ Kei romumontei tisaen , ka selusien taliluvosien rokistaltei ien . ”
60002023	Anatin , navong aselus kareni , Iesu rovit kes etai selusien tatisa min keil . Ka navong kur mahien en he , rovitentei vahit hesa kesi min keil . Vuo , kei ling usite onen en hen Ahi ka mudesini keke kei hesan hakot koa mal min keil .
60002024	Iesu Kristo , kei varei , kur vasin mahien ten tisaen keil orer en aven navong murur en aiveave . Matien onen sakin ir romaluv ran keihoen ten tisaen keke rokilea rovousil sise koa mal . Ka , manu keil koa kuri en aven sak revi avemi .
60002025	Mulamu , kami misuval sipsip keil koa avupuol en sise one , ka kosa , kami mimai ris mimusil Iesu , Meatin ten Sipsip Keil ka Kei koa mul Lei Kokoe en moulien onami .
60003001	En sakien ten houhouen enek , kami ahin keil , miheling rendemien onami hel netan keke mihoum housil rendemien onen meatin onami keil . Sakini , munak tei en meatin onami keil arkultei anatinien en selusien onen Ahi , sakien tetahos enges onami heleh lat keil imai ikul anatin eni , hervitei hetal min selusien houlu .
60003002	Veni navong keil ilesi keke moulien onami mutolas ka sakien ten houhouen mul ien , keil indem usili .
60003003	Kami minandemtei houlu usil mukave mikilea mivamosan en avemi keke mivasakin meatin sav keil avalesi vatahos imok . Hetahos munak tahosien onami namaitei en sakien koa mimaestei hilumi , vuo mimosan en kami , vuo mimusin en mormore eisin keil .
60003004	Ka hetahos imok munak mihemosan en moulien onami en tounah koa moreite mok koa sakras vavuol vasuval sakien ten merauen ka tiraeng . Vati sakien keil enek tahos imok en meten Ahi .
60003005	Mulamu , ahin keil koa avi votut ka koa aling desien one mul en Ahi , keil amosan en moulien one en vati sakien keilek ka amumon rendemien one va netan keke avoum vousil rendemien onen meatin one keil .
60003006	Serah mukonek . Kei long kat Ebraham ka vise kei en asuv onen . Ka kosa , kami mivi natnahin navong mihoumon tounah koa tahos ka minamaentei tounah keil ten out netan nasakinuk mimetau keke napurun demkatien onami .
60003007	En vati sakien ten houhouen enek , kami meahos keil miheto hetal min ahin onami keil en tahosien . Mihesan houhouen min keil veni miheilea keke ave rokeihtei vasuval avemi . Keil emun ikur moulien hau ten lisenges koa Ahi mul sani . Anatin , miheto hetahos hetal min ahin onami , hesakini tounah hetovuol heting koe hisien keil onami .
60003008	Usil sakien ten houhouen , koanek vi rendemien ekor onak usili , kami vasi mihemai en rendemien hetas ka mihelei kat revi kami . Emihehathat kami ka emihemahis kami en rendemien koa heha netan .
60003009	Munak meatin tai mum tisa en kami , minasa kestei sakien koa tisa mini . Ka munak meatin tai mul selus kutut kat kami , minasa kestei selkututien min keil . Vuo , munak umoni hemukonek min kami , tahos imok kami mihoumoni hetahos min keil . Anatin , veni Ahi vise kami keke mivoumon vati umen koanek ten tahosien min meatin sav keil . Ka hemukonek , Ahi houmoni suk hetahos min kami suval vat kati min koakeil avi onen .
60003010	Suval Tus Votut viteni vit , “ Koakeil evat moulien koa tahos ka evati avales more avong keil , keil anaselus entei mun selusien keil tatisa ka anasak luvostei mun meatin sav keil .
60003011	Keil ihiles ran tounah keil tatisa ka umon tounah koa tahos . Keil um hekeih ven tomat hel en moulien vasi one .
60003012	Ven meten Ahi Asuv mul en meatin keil koa moulien one mal , ka san ralingen vataengon hisien keil one . Ka koakeil amum tisa , Ahi mum keih vakat keil . ”
60003013	? Isei kilea vapurun kami navong emivati mivoumon tounah koa tahos ?
60003014	Ka munak mihekur mahien ven mimul mimumon tounah koa mal , Ahi hetokol kat kami veni . Sakini , “ minametauntei ka minandemkotei en tounah koa meatin sav keil ametauni . ”
60003015	Vuo , en moulien onami , mihelei kilea en hetetamenien onen Iesu Kristo ka mihouhou mini hesuval Asuv onami . En avong vasi , mihesak mesen kami keke mivahit kes selusien tai min meatin vasi keil koa avis kami keke miheselus usil desien koa mikuri mul en kami .
60003016	Ka en avong koa miheselus hetal min keil , mihoumoni en sakien ten merauen ka houhouen . Mihelomal en moulien koa mikilea hetolas en meten Ahi keke navong meatin keil iselus kutut kat kami ven more sakien keil onami koa mimumoni veni mimusil Iesu , koakeil aselus tisa en kami imemou ven selkututien keil one .
60003017	Tahos imok mihekur mahien ven tounah tetahos koa mimumoni , munak koanek musil rendemien onen Ahi . Anatin , koanik tahos imok mulin koa mivakur mahien ven tounah tisa mimumoni .
60003018	Kami mihoumoni hemukonek veni Iesu Kristo mat vinat tisaen orer . Anatin , kei mat avong tas , ka matien onen vinvin vahinat ir ten avong vasi . Kei koa mal revi mok , kei mat vinat ir koa rormaltei keke kilea valamun kami mivaha vesesal ven Ahi . Avaseini mat ka arahin teiai onen , Ahi mumoni moul eris ran matien ral min ninin onen .
60003019	Ka en ninin onen , Iesu va vitehiten selusien onen Ahi min ninin onen koakeil Ahi son keil uva en eim takeih onen ninin tisa keil ,
60003020	veni en avong mulamu , keil arlong kattei selusien onen Ahi en avong Noah mul muti sip one . Ahi , en rendemien tataveah onen , rosin keil keke avahiles ran tisaen keil one va vio . . . ka arvilestei . Sakini , Ahi mutut teis en meatin keil , outel (8) enges , koa telva en sip ka telmulal eni en mari oai enek telmoul . Ka meatin savsav keil , umatmat vasi .
60003021	Oai koanek vi tatavolien usil rangrindunien koa rie lati keke Ahi mutut kami mun keke mimoul ka en matien ka mearisien onen Iesu Kristo ran matien . Ka kosa , navong arang rindun kami , rovitei keke mihekas motein amus ran avemi . Vuo , arang rindun kami vatie lati keke mimumon hatkatien ral min Ahi mivit mivalomal en sakien koa mutolas en meten . Ka sakien koanek rie lati mun keke mikur moulien hau koa Ahi vat kati ka en Iesu Kristo .
60003022	Moulien hau enek ka en Iesu Kristo koa vina en out nesa tuai , ka kosa mul rondan en vulin ten houhouen koa mul en usite matu onen Ahi . Ka kei mul losil kat angelo vasi keil ka hetetamen vasi keil emun koa keihoen mul en he .
60004001	Navong mikur mahien ven demkatien onami , mihekur vati rendemien koa Iesu kuri navong long mahien en aven . Veni kami keil koa milong mahien en avemi , rie lati keke mirmusiltei mun sise ten tisaen .
60004002	Sakini , en avong vasi mimoul miro , minousiltei envatien tatisa keil ten out netan en moulien onami . Vuo , mihousil sakien tetahos keil koa Ahi enges envati keke kami mivoumoni .
60004003	Mulamu , mipurun avong houlu onami en vati sakien onen koakeil areingeingen Ahi . Mimumon vati saktisaen vasi keil ka mimusil envatien onami lises , mimunmun ka katau mimatil ral meahos ka ahin savsav keil . Anatin , mulamu mimumon sakien ten hoeasoen houlu ka miva netan min nana keil koa atisaso mok .
60004004	Ka kosa , koakeil areingeingen Ahi amuti manin keke mirlah ruaitei mun vatal keil keke mivapolas en vati sakien tatisaso ka ten hoeasoen koa keil amul amumoni . Sakini , keil aselus kutut kat kami houlu .
60004005	Ka ven sakien keil one , keil imai ilomal esuk ka ihit usil usite one en meten Ahi koa sak mese tuai keke vasan hakot min meatin vasi keil , koakeil amoul ka koakeil umat .
60004006	Ka koakeil emun umat tuai , along more longlongien usil Iesu Kristo . Sakini , avaseini akur hakot ten matien en ave suval meatin vasi keil akuri , en ninin one , keil ikur vati moulien hesuval koa mul en Ahi .
60004007	Keite ten tounah vasi en out netan mul mai vesesal . Sakini , rendemien onami heilea revi lises ka sakien onami housil rendemien koa tetahos keke mikilea mivahis .
60004008	Ka koa mariso mok keie , emihehathat kami , ven sakien ten envatien mul sakin kami mihoumon methos en meatin sav keil , avaseini amum tisa en kami .
60004009	Mihekur revi hanu sav hemai en teim keil onami ka minaselus kututtei veni .
60004010	Ven more envatien onen Ahi , kei san retai en sanien tetahos tateisav keil min kami . Sakini , suval more meatin keil toumien onen , mihelei kat revi sanien keil onami keke mihoum mihekataun meatin sav keil eni .
60004011	Anatin , meatin koa kur sanien ten selusien , hehitehiten selusien kati onen Ahi enges , ka meatin koa kur sanien ten kataunien , kei hekataun meatin sav keil hetal keihoen koa Ahi sani mini . Hesakini , ka en Iesu Kristo , tounah vasi koa mimumoni mihehati lat isen Ahi . Hetetamenien ka keihoen mul ien lises ka lisenges . Anatin .
60004012	Tuak onak eli keil en demkatien , minati manintei en mahien takeih keil koa mimul mikuri keke vasak vis kami . Minandemtei minahit tounah keil enek irmaitei en kami .
60004013	Vuo , kosa mihehilelau en sien veni mimul en vati sise ten mahien koa Iesu emun mul ien . Ka en keite ten sise koanik , en avong Iesu hehothot en hetetamenien onen , kami mihehilelau hehi houlu mun en sien .
60004014	Munak aselus tisa en kami veni mimusil Iesu Kristo , mihendem kati keke tokolkatien onen Ahi mul en moulien onami veni Ninin onen Ahi koa vi hetetamen imok mul moul en kami .
60004015	Anatin keke mihekur mahien , ka hetisa munak tai en kami hekur mahien veni vi meatin koa mu vini meatin sav , vuo veni vi tarhena tai , vuo mum tisa , vuo mul san vulingasin en umen onen meatin sav keil emun . Ven vati sakien keil enek , mal keke hekur mahien veni .
60004016	Ka munak mihekur mahien keil veni mivi Kristin keil , minamemoutei eni . Vuo , mihemasmas Ahi veni meatin keil ilei kilea keke kami mimusil Iesu Kristo .
60004017	Veni Ahi mul san hakot en meatin keil ten out netan ka mul sak vis meatin keil onen mulamu . ? Ka munak ir romul roles mahien keil , hemukave suk en koakeil arlong kattei anatinien ten more longlongien koa ka ven Ahi ? ! Min keil hetisa revi mok !
60004018	Suval Tus Votut viteni vit , “ ? Munak keih keke meatin keil koa sakien one mutolas avakur moulien ten lisenges , asa suk hemai en koakeil moulien one romaltei ka amum tisa ? ”
60004019	Sakini , munak mikur mahien ven demkatien onami veni mimul mimusil rendemien onen Ahi , tahos keke miheles mihehikiti keke mihoum hetahos ka miheling moulien onami hel en hen . Mihoumoni hemukonek veni kei mumon kami ka vuli kat hatkatien keil onen lises .
60005001	Ekvati masel kat kami keil koa mivi elda keil veni inau mun navi elda tai . En metok , inau nales mahien onen Iesu , ka navong ihothot en hetetamenien onen , inau mun nilomal vituai hetal mini .
60005002	Nasel kat kami keke mihelosil kat revi meatin keil koa Ahi lingi mul en hemi hesuval meatin keil ten sipsip amul alosil kat revi sipsip keil koa amul en he . Mihoumoni en sakien ten sien hesuval koa Ahi envati . Mihermumontei hesuval meatin tai mul keih kat kami mivoumoni . Mihemarir en umen onami , mihermumonteis ven mane .
60005003	Anatin keke Ahi ling kami keke milosil kat meatin keil onen , ka minoumontei en sakien takeih ral min rendemien koa vina nesa . Vuo , tahos imok mihoumon more sakien keil koa asi keil avalisungeini .
60005004	Anatin , Avat onen meatin talosil kat meatin sav keil ien hemai hekistal . Ka navong hemai , kei hesan ui umen min kami koa hesuval vatluvoluv ten hetetamenien koa hihilien teni sakras vavuol .
60005005	Ka kami koa mivi meatin hau keil , tahos mihelong kat elda keil ten sios . Ka navong miro vituai , kami vasi mihoumon rendemien onami heha netan veni Tus Votut viteni vit , “ Ahi sesein koakeil avut keil , ka mul rie lat more envatien onen min koakeil amumon rendemien one va netan . ”
60005006	Sakini , mihoumon rendemien onami heha netan navong miro en hen Ahi ten Keihoen . Hesakini , kei hehati lat isomi en more avong tai koa kei lingi mul .
60005007	Anatin , mihelah vasin demkoen keil onami ka mihesani heha min Ahi , veni kei envat kami ka mul losil kat revi kami .
60005008	Mihelele revi , ka mihelei kokoe en kami veni Temat koa vi vativieh min kami mul ka lelau lekat sise vapurun kami . Anatin , kei suval laeon koa amai kati , mul lekat tei meatin vatali vahasi vani .
60005009	Mihelomal hekeih en demkatien onami ka miheting koe kei namaitei vesesal ven kami . Mihelomal hekeih veni miheilea keke tuami savsav emun keil ten demkatien koa aro en out vasi netan amul akur vati mahien keil enek .
60005010	Ka navong milong mahien ten avong havivis evus , Ahi ten more envatien heling ris kami en tahosien ka hekataun kami , hesakin kami mihelomal en demkatien onami hekeih tamun ka houmon desien onami hermeleileitei mun . Ahi koa vise kami keke miheapil hetal min Iesu Kristo en hetetamenien onen koa sakras vavus , kei houmon tounah keil enek ven kami .
60005011	! Keihoen ten losilkatien onen Ahi hel lises ka lisenges ! Anatin .
60005012	Inau namul namutis leta ekek koa tamures min kami ral min kataunien onen Saelas , more tuak tai koa musil kat Ahi . En leta ekek , ekvati masel kat kami ka mahitehiteni keke koanik vi anatinien ten more envatien onen Ahi . Mihelomal hekeih eni .
60005013	Meatin keil ten sios ekok ten out ' Babilon ' , koa Ahi rie lat keil avi onen , aviten ' more ' one vat min kami , koa kami mun mivi onen . Ka Mak , koa suval natkuli en demkatien , kei mun mul viten ' more ' onen vat min kami .
60005014	Mihehiten ' more ' min kami ka miheav kat kami en envatien onen Ahi . Navisi keke tomat onen Ahi hel ven kami koa mivi meatin keil onen Iesu Kristo .
61001001	Inau , Saemon Pita , slev ka eiloheh tai onen Iesu Kristo , namutis leta koanik . Namutisi vat min koakeil akur demkatien tai koa tahos imok suval onomai . Demkatien koanek ka ven tounah keil koa Iesu Kristo koa mal revi mumoni . Kei vi Ahi orer koa mutut ir ka san demkatien koanek minir .
61001002	Navisi keke more envatien ka tomat hehilelau en moulien onami heka en asa mikilea eni usil Ahi ka Iesu koa vi Asuv orer .
61001003	Ka en keihoen onen , Ahi sani minir tounah vasi koa rehekuri keke rehemoul ka rehehousil sise koa mal en meten . Mul sani minir navong rokilea revi kei koa vise ir ral min hetetamenien ka tahosien onen .
61001004	En sise ten hetetamenien ka tahosien enek , Ahi sani minir marmari hatkatien keil koa moreite mok . Kei sani minir keke rokilea rovalohosai ran sakien keil tatisaso koa mul en out netan koa mul purun meatin keil , ka rehoumon sakien keil koa hemal revi hesuval koa Ahi mun mal revi .
61001005	Ven koa Ahi mumon tounah keil enek , en moulien onami mihesak visi mivaling kat sakien tetahos keil vaha vatal min demkatien onami . Ka hetal min sakien tetahos keil , miheling kat ileilien ten anatinien onen Ahi .
61001006	Ka hetal min ileilien koanek , miheling kat sakien koa mikilea mivalei kat revi ualien onami eni . Ka hetal min sakien koanek , miheling kat sakien koa mivahikiti mivoum vakeih en demkatien onami eni . Ka hetal min sakien koanek , miheling kat sakien keil koa mikilea Ahi envat kami mivoumoni .
61001007	Ka hetal min sakien koanek , miheling kat sakien koa mivalah ruai vatahos vatal min tuami keil . Ka hetal min sakien ten lahruaien , miheling kat sakien ten envatien .
61001008	Veni navong mimumon sakien keil enek en avong vasi ka umai avi houlu mok en moulien onami , ileilien onami en Iesu Kristo , Asuv orer , hemariso mok , ualien onom housil demkatien ka moulien onami hekur heite hehi houlu .
61001009	Ka munak meatin tai romumontei sakien hos keil enek , koanek rie lati keke rendemien onen tamure , sakras varendem vaha , ka en mul vobong keke Ahi kas moteini tuai ran tisaen keil onen koa mumoni mulamu .
61001010	Sakini , tuak keil en demkatien , mihesak visi hekeih keke mihoumon sakien keil enek vatie lati keke Ahi vise kami ka rie lat kami mivi onen . Munak ualien onami housil anatinien koanek , misakras mivamot en demkatien onami .
61001011	En sise enek , Ahi hesi kei keke hekur revi kami mihemai en out koa Iesu Kristo , Asuv orer koa mutut ir , vi asuv houlu ien lises ka lisenges .
61001012	Sakini , avaseini kami mikilea tuai en tounah keil enek ka mimulomal keih en anatinien koa mikuri , namundemi tahos keke nitos nihitehiteni min kami keke eminavobongentei .
61001013	Anatin , en avong vasi koa namul veah namoul , namundemi navit mal venau keke lisenges nil nihitehiteni min kami en tounah keil ekek ,
61001014	veni nakilea keke hervitei tuetin nimat hesuval koa Iesu Kristo , Asuv orer , vit kilea minau tuai .
61001015	Sakini , namutis leta koanik vat min kami keke numon tounah vasi nakilea . Hesakini , navong nimat , kami mikilea mivandem kat tounah keil enek lises .
61001016	Navong komai eiloheh keil onen Iesu Kristo meselus min kami usil keihoen ka amairisien onen Iesu Kristo , Asuv orer , meroruntei usil tunien keil koa meatin enges mumoni keke valeh rendemien onen meatin sav keil . ! Vuo ! Komai meles hetetamenien onen en metomai kati .
61001017	Anatin , komaitel metro ral min Iesu en Vati Hou onen Ahi navong Ahi Tata san houhouen ka muohien mini . Komaitel metlonge navong Ahi ten Muohien selus usili vit , “ ! Koanik vi Natkuli kati koa ekvati mok , ka nasinau mok veni ! ” Anatin , komaitel varei metlong rea enek koa ka en out nesa .
61001018	
61001019	Ka tounah vasi ka komai melesi ka melonge mul sakin ir rokilea revi keke selusien koa provet keil telamu aviteni usil Iesu Kristo vi anatin . Tahos imok keke mihelei revi en selusien keil one ka mihelong kati , veni selusien one mul vothot en tounah suval laet koa ritin en out koa mankoli . Sakini , tahos keke mihoum hetal min laet ten selusien enek hetokol more avong koa Iesu hemai ris hekistal eni ka hesakin rendemien onami hemaluv revi . Anatin , kei hemai hesuval Melan , hitu ten visokon , koa rie lati keke out valan .
61001020	Ka koa hetetamen imok ekek , miheilea keke profesi keil vasi koa mul en Tus Votut rokistaltei en rendemien onen provet keil enges
61001021	veni profesi koa vi anatin rokatei en meatin enges . Vuo , Ahi varei selus ka en ongen meahos ka ahin keil navong Ninin Votut sien keil .
61002001	Ka en avong mulamu , provet keil taliluvosien akistal luhu en me-Isrel keil . Ka en vati sakien enek , tiser keil taliluvosien ikistal luhu en kami . Keil ikur lelau en hihiseien taliluvosien keil koa heleh mahien en koakeil amusili . Ka koa tisa mok , keil ihiles eisile ran Asuv Iesu koa vul lat keil amaluv ran tisaen one . Sakini , keil amul aleh kekerat mahien mai en keil eris en avong keil ilomal en meten Ahi .
61002002	Meatin houlu usil sise ten saktisaen keil one . Ka ven tisaen keil koa amumoni , meatin sav keil iselus hetisa kat Sise ten Anatinien koa romusili .
61002003	Tiser taliluvosien keil enek avi metenan ka ipurun kami hetal min tunien keil enges koa amumoni keke avaleh mane ran kami eni . Avong taveah tuai , Ahi sak mese keke vasan hakot min keil . Anatin , kei koa mul san hakot min meatin keil sakras vamatil , hesan mahien min keil ka hesakin keil ivupuol varei .
61002004	Ahi hesan mahien min tiser keil enek hesuval koa mumoni en avong mulamu . Kei rolokoveintei angelo keil avalaia en tisaen keil one ka rovuli kattei mahien ran keil veni . Vuo , kei son keil uva en Vulvul koa keite teni tovuol ka par kat keil en sen takeih keil keke avato en mankoli , avatosin Avong ten Hakot .
61002005	Ka en vati sakien koanek , en avong onen Noah , Ahi rolokoveintei meatin keil avalaia en tisaen keil one ka rovuli kattei mahien ran keil . Vuo , kei san mari oai mai mutaluh koe out netan keke vou vini meatin tatisa keil enek . Noah san selusien koa rie sise ten maluen min meatin keil , ka aseseini . Sakini Ahi mutut Noah enges ral min onen keil oulu (7) keke armattei .
61002006	Ka en avong onen Lot , Ahi san hakot min meatin keil koa amul en mari taon keilu ten out Sodom ka Komorah . Anatin , san ahang mai kan lin tounah vasi keil koa mul en keilu va vio . . . lumai luvi meas enges . Kei mumoni mukonek keke meatin sav keil ilei kilea keite ten koakeil amum tisa .
61002007	Ka Lot , Ahi mututi veni sakien onen mal en meten ka kei longe tisa ven sakkalkalien onen meatin keil koa asesein more mengkatien keil .
61002008	Anatin , Lot koa mal ro ral min keil , ka avong vasi enges , kei les sakkalkalien keil one ka long selusien tatisa keil one . Ka veni ualien onen Lot mal , sakien keil one vesesal vasakin kei vahi vau eni .
61002009	Sakini , rolei kilea keke Ahi kilea mukave voutut koakeil amum mal ran sakvisien keil one , ka kilea emun vasan hakot min koakeil amum tisa keke il ikur mahien one hetokol navong ikur vasin mahien one en Avong ten Hakot .
61002010	Anatin , Ahi hesan hakot min meatin vasi keil koa amum tisa , ka min koakeil emok amusil saktisaen keil koa ave envati voumoni ka asesein koakeil alosil kat keil . Tiser taliluvosien keil enek , vatie keih ka armetautei keke avaselus karen koakeil avi hetetamen imok en out netan ka out nesa emun .
61002011	Ka angelo keil emun , avaseini akur keihoen ka hetetamenien mulin tiser keil taliluvosien enek , armumontei vati sakien one . Vuo , en meten Ahi Asuv , arsan etai selusien tatisa vaha kat angelo sav keil .
61002012	Ka tiser keil enek aselus karen tounah keil koa arkileatei . Asuval tirendan keil koa ileilien one tovuol koa amusil tounah koa ave enges envati . Tiser keil enek imatmat en vati sakien koa tirendan keil amoul keke meatin keil avuli kat keil ka amu vini keil .
61002013	Anatin , Ahi hesa kes mahien min keil housil mahien koa keil asani min meatin sav keil . Asi keil enges avoumon saktisaen keil one en meneai . Navong tiser taliluvosien keil enek umai akanian vituai ral min kami en ale onami , asuval amus ka manu koa vite vo veni amules amumon saktisaen keil one , ka memouen one tovuol varei .
61002014	Keil amai kat keil ven tisaen lises ka evati mok avasak tisa vatal min ahin keil vasi koa alesi . Amulamun meatin keil amemerau en demkatien one uva en sise ten tisaen . Ka avisein revi keil eris en sakien ten metenan . Koakeil enek amul en sesendaen onen Ahi .
61002015	Keil alokovein sise koa mal ka ale ras sise one . Amules amusil sise onen provet Baalam , natin Beor , koa kei si vakur mane ven tounah tisa koa mumoni .
61002016	Ka ven sakien tatisa enek , Ahi sel kati ka en ongen dongki osen . Anatin , Ahi sakin tirendan kuren enges , koa sakras vaselus , keke selus en rea suval meatin keke vating koe provet enek noumontei mun sakien ten vau onen .
61002017	Tiser keil taliluvosien enek aviten tounah enges , ka asakras esuk avoumoni . Asuval vulioai keil koa amemes . Asuval mahmah heisavos koa eang mul muhi , ka rosantei ous vous . Ahi ling kat out one en mankoli koa malikelik vis malikelik emok .
61002018	Avut keil en selusien one , ka selusien one vi heisav enges . Ka aluvos meatin keil avit tahos avoumon saktisaen keil koa ave envati . Ka en sakien enek , amul aleh koakeil avi heite hau en demkatien keke avavuol eris en saktisaen keil vasuval meatin keil koa akalkali . Ka saktisaen keil enek avi vati sakien koa amaluv rani rovitei tuetin .
61002019	Tiser keil taliluvosien enek avat kati keke itie lat sise ten maluvien min meatin keil , ka tiser keil enek , sakien tatisaso mul par kat keil ka mul sakin keil armaluvtei . Anatin , keil avi slev ten saktisaen keil one koa mul purun keil , veni meatin vi slev ten tounah koa vi masta en moulien onen .
61002020	? Ka mukave en koakeil enek akilea tuai en Iesu Kristo , Asuv orer , koa sakin keil amaluv ran viau ten sakien tatisa keil ten out netan , ka evus , amaen ris sakien tatisa keil enek vihi kat keil eris ? Meatin keil enek ihotini keke moulien one hetisa mok helin avong koa mulamu .
61002021	Veni mahien koa keil ikuri ven aviles ran mengkatien votut onen Ahi koa komai eiloheh keil mesani min keil hehi houlu mok helin munak arvarkileatei sise ten maluen enek .
61002022	Asa koa amumoni mul rie lati keke selusien keilu ten meteisauen koanik luvi anatin koa luvit , “ Huli tai mul va ris kan luon ” ka “ Vuas koa amukul moteini mul va ris mukul en tan melmel . ”
61003001	Onak eli keil , koanik vi leta elu koa namutisi vat min kami . En leta vasi keilu enek nasak visi matos mahitehiteni min kami anatinien keil koa mikilea eni tuai keke mivandem ris tounah keil koa tahos ka mal .
61003002	Ekvati keke mivandem kat selusien koa provet votut keil telamu aviteni , ka mivandem kat emun mengkatien keil onen Asuv Iesu koa mutut kami , koa komai , eiloheh keil onami , mesani min kami .
61003003	Tounah tai koa hetetamen imok keke mivailea eni ekek : en Avong Ekor keil , meatin keil imai ikikistal koa musil kat sakien tatisaso one enges ka itohtoh karen kami
61003004	ihit , “ ? Mukave ? ? Anatin kei vat kati vit hemai ? Kei kave ? ! Avu keil orer telamu umatmat tuai , ka tounah vasi rovilestei , mul vatte tas en avong Ahi mumoni out netan mai rokol kosa ! ”
61003005	Avaseini keil akilea en anatinien , ka erovattei availea keke en avong mulamu , ka en selusien onen , Ahi sakin out nesa ka out netan lukistal . Anatin , ka en selusien onen , kei mumon atan en oai ka mumoni kikistal ran oai .
61003006	Ka ral min oai enek emun , Ahi mutaluh koe out vasi netan ka mu rasil lin tounah koa moul ien en avong enek .
61003007	Ka kosa , ral min selusien onen , Ahi mul ling revi out nesa ka out netan koa lumul kosa keke lumules hetokol avong koa hemaen ahang hean lin keilu . Anatin , mul vuli kat keilu ven Avong ten Hakot koa hesan matien min meatin tisa keil vasi ien .
61003008	Ka onak eli keil , eminavobongentei tounah tai ! En meten Ahi Asuv , avong tai suval etin sua taosen tai . Anatin , keilu luvinvin en rendemien onen .
61003009	Meatin tei amundemi keke Ahi Asuv mul roun voumon amairisien onen Iesu vakistal vasuval koa kei vat kati , ka rovitei anatin . Kei mul san avong min kami keke mivahiles ran tisaen onami , veni enrovat etai meatin vavuol . Kei envati mok keke meatin vasi keil avahiles ran tisaen one ka avaha vesesal veni .
61003010	Ka sakien koa Asuv Iesu hemai ris eni hesuval sakien ten amaien onen tarhena tai koa meatin rokileatei eni . Ka en avong enek , out nesa hevuol hetal mari verien ; mari ahang tai hean lin meteiai , avati ka hitu keil ; ka out netan hetal min tounah vasi koa amul ien ivupuol .
61003011	? Sakini , veni Ahi hou rasil lin tounah vasi en sise enek , kami mihehi vati meatin sa ? Moulien onami hehi votut ka ualien onami housil asa koa Ahi envati
61003012	navong mirosin avong koa Ahi vat kati keke Iesu hemai ris eni ka mihoumoni hemai hekalah . En avong enek , ahang hean lin teilang , ka saloh teni hesakin meteiai , avati ka hitu keil ikur lei ka ivupuol .
61003013	Ka avaseini tounah keil enek hekur out , ir rorosin asa koa Ahi vat kati minir . Rorosin avong out nesa ka out netan luhemai luhehi heite hau . Ka koakeil enges sakien one mal revi akilea avato ien .
61003014	Ka onak eli keil , navong mirosin avong enek , mihesak visi keke navong hemai hehotini keke miro en tomat ral mini en sakien koa ualien onami mutolas ka tisaen tovuol en moulien onami .
61003015	Miheilea keke rendemien onen Ahi Asuv orer taveah ka mul san avong min meatin keil keke houtut keil eni . Ka Pol , tuer en demkatien koa ek vatimok , kei mun mutis tounah vatte tas min kami ral min ileilien koa Ahi sani mini .
61003016	Anatin , en leta keil vasi onen , kei mul mutis usil vati rendemien enek . Hati selusien koa mul en leta keil onen keih keke meatin keil availea eni , ka koakeil ileilien one tovuol ka arro kattei , keil aluvati romaltei . Ka armumontei en selusien onen Pol enges , amul amumoni en selusien sav keil onen Ahi koa ka en Tus Votut . Navong amumoni mukonek , amul aleh mahien mai en keil eris .
61003017	Ka kami , onak eli keil , veni mikilea en tounah koa naviteni ekek , mihelei kat revi kami keke meatin tatisa keil analamun kami natal min hihiseien keil koa romaltei nasakin kami minamot en demkatien onami ran out tahos koa mimul ien kosa .
61003018	Ka tahos imok miheles mihemoul en more envatien onen Iesu Kristo ka mihesak visi keke ileilien onami eni , koa vi Asuv onami koa mutut kami , hemariso tamun . ! Rehesan masmasien mini ven hetetamenien onen , kosa ka lisenges ! Anatin .
62001001	Inau , Sion , namutis leta koanik va min kami usil kei koa vi ' Vati Selusien ten Moulien ' , kei koa ro tuai mulamu en tounah sav vasi keil . Kei , komai melonge , ka melesi en metomai . Anatin , melesi ka hemai rokoli .
62001002	Mulamu , Vati Selusien ten Moulien enek moul lisenges ka ro ral min Ahi Tata , ka katau , mai kistal minir . Kei komai melesi ka kosa mevitehit usili min kami .
62001003	Asa koa komai melesi ka meraengoni , memul meviteni min kami mun keke mikilea mivapil vatal min komai koa mekapil emun ral min Ahi Tata ka Natnali koa vi Iesu Kristo .
62001004	Ka navong mihekul anatin en asa koa memul memutis usili , rehesi ir hehi houlu .
62001005	Selusien koa meraengoni ka ven Natin Ahi mevitehiteni mun min kami . Kei viteni mukok : Ahi mutolas , tisaen tovuol ien . Kei suval meneai koa keih koa mankoli tovuol ien .
62001006	Munak roviteni rovit rokapil vituai ral mini ka romual veah en mankoli ten tisaen , romul roluvos en selusien orer ka ualien orer romusiltei anatinien .
62001007	Ka munak romual en meneai suval Ahi mul en meneai ka sakien orer mutolas , ir Kristin keil , rokilea rovapil ruai vatal minir emun . Ka navong romual en meneai enek , ran Iesu , Natin Ahi , mul kas motein ir ran tisaen vasi keil keke reheto rehetolas .
62001008	Ka munak roviteni rovit tisaen orer tovuol , romul roliluvos ir enges , ka anatinien tovuol enir .
62001009	Ka munak rovitehit lat tisaen orer min Ahi , kei koa lises mul mum vasin tounah koa viteni ka houmon tounah koa mal , kei herleletei hetisa mun en tisaen keil orer ka hekas motein ir rehetolas ran sakkalkalien keil orer .
62001010	Ahi mul vit ir vasi romumon tisaen . Ka munak rovit rormumontei etai tisaen , romul roviteni keke Ahi mul luvos . Munak hemukonek , selusien onen romultei en ir .
62002001	Onak eli keil , namul namutis selusien koanik va min kami keke mehermontei tisaen . Ka munak meatin tai mumon tisaen , meatin tai mul vesesal ven Ahi Tamer koa kilea vaselus vatal mini en usite orer , kei vi Iesu Kristo koa mal revi .
62002002	Kei san moulien onen vi sanien votut vahul lat tisaen keil orer . Ka rosantei moulien onen ven tisaen orer enges . Vuo , sani ven meatin vasi keil en out netan .
62002003	? Ir rehelei kilea keke rokilea revi en Ahi hemukave ? Navong rolong kat mengkatien keil onen , rokilea keke rovailea kei .
62002004	Ka munak meatin tai mul viteni vit kei kilea en Ahi , ka kei rolong kattei mengkatien keil onen , kei vi uti liluvosien ka anatinien tovuol ien .
62002005	Ka munak rolong kat selusien onen , mul rie keke ervat Ahi en vati sakien koa kei envati . En sakien koanik rolei kilea keke rokapil ral min Ahi :
62002006	munak roviteni rovit rokapil ral min Ahi , rehoumoni mok keke ualien orer hesuval ualien onen Iesu Kristo .
62002007	Onak eli keil , namul namutis usil mengkatien tai koa mihousili , ka mengkatien koanik rovitei heite hau . Vuo , vi mengkatien matu koa vit , “ Erhehathat ir . ” Kei , mikuri tuai navong mikur rohtoh en demkatien onami en Iesu . Anatin , mengkatien matu koanik vi selusien koa milonge tuai .
62002008	Ka mukos , hesuval koa mengkatien koa namul namutisi kosa vat min kami vi heite hau , veni roles anatinien teni mul en moulien onen Iesu Kristo ka en moulien onami emun . Mankoli ka sakien tatisa keil orer koa romul ien mulamu mul vuol , ka meneai ten anatinien koa romul ien kosa mul ritin keih .
62002009	Ka munak meatin tai mul viteni vit , “ Inau naro en meneai onen Ahi , ” ka en hati avong koanik tin kat tunali keil , kei mules veah en mankoli ten tisaen .
62002010	Ka kei koa envat tunali keil , kei ro en meneai onen Ahi anatin . En vati meatin koanek , tounah tovuol val ien koa vasakini vamot en tisaen .
62002011	Ka meatin koa tin kat tunali keil , kei mules en mankoli ten tisaen . Kei mul mual eni ka rolei kileatei out kave mul va ien , veni mankoli ten tisaen onen mul mutaluh koe meten .
62002012	Namul namutis vat min kami , koa misuval titiali onak kati keil en demkatien , mivailea keke tisaen keil onami herkattei mun kami , Iesu Kristo sakin methos onen Ahi mul en kami .
62002013	Namul namutis vat min kami , tata keil , veni kami mikilea kei koa ro tuai mulamu en tounah sav vasi . Namul namutis va min kami , meatin hau keil , veni en vaeen ten demkatien , mimuli Temat tuai .
62002014	Anatin , namul namutis vat min kami , titiali onak keil , veni kami mikilea Ahi Tamer . Namul namutis vat min kami , tata keil , veni mikilea kei koa ro tuai mulamu en tounah sav vasi . Namul namutis vat min kami , meatin hau keil , veni demkatien onami keih ka selusien onen Ahi mul moul en kami . Anatin , en vaeen ten demkatien , kami mimuli Temat tuai .
62002015	Veni koanik anatin , envatien onami naltei en tounah keil ten out netan . Munak meatin tai envat tisaen keil ten out netan vuo en sakien keil teni , envatien onen Ahi Tamer romultei en tin
62002016	veni tounah keil ten out netan rokatei ven Ahi Tamer . Tounah keil ten out netan amukok : sakien koa meatin vit hekur tounah vasi koa envati ; sakien koa envati hekur tounah vasi koa lehei meten ; ka sakien tahasien ven tounah koa kuri .
62002017	Out netan ka tounah vasi koa meatin keil teni evati mul vuol ; ka koakeil amusil kat rendemien onen Ahi asakras avavuol , keil imoul lisenges .
62002018	! Titak keil en demkatien , Avong Ekor mai vesesal ! Meviteni tuai min kami keke kei koa hehi vativieh en Kristo hemai ; ka kosa , rolesi keke meatin houlu koa avi vativieh en Kristo akikistal tuai . Koanik rie lati keke Avong Ekor mai vesesal .
62002019	Meatin keil enek alokovein lahruaien keil orer veni arkapiltei vatal minir en anatinien koa rovuli kati . Veni vahit keil avapil vatal minir anatin , keil avatos vatal minir . Ka navong keil uva , rolei kilea suk keke tovuol en keil vahi etai enir .
62002020	Ka kami , Iesu koa vi votut sien kami en Ninin Votut tuai , ka kami vasi mikilea anatinien onen Ahi .
62002021	Sakini , narmutistei vahat min kami veni mirkileatei anatinien . Vuo , namutis va ven kami veni mikilea eni tuai , ka mikilea emun keke anatinien onen Ahi sakras voumon etai liluvosien .
62002022	? Isei mul liluvos ? Koakeil avit Iesu rovitei Kristo anatin onen Ahi , keil amul aliluvos . Meatin keil enek avi vativieh en Kristo veni arkultei anatin keke Iesu vi Natin Ahi ka Ahi vi Tamen .
62002023	Anatin , veni koakeil asesein Natin Ahi , asesein Tamen . Ka koakeil akul anatin en Natin Ahi , akul anatin en Tamen emun .
62002024	Sakini , selusien ten anatinien koa milonge navong mikur rohtoh en demkatien , mihekur kati hel en moulien onami . Munak mivuli kat selusien enek koa vit Iesu vi Kristo anatin , hesakin kami miheto miheapil hetal min Iesu , Natin Ahi , ka Tamen .
62002025	Ka munak reheto reheapil hetal min keilu , rehekur asa koa Iesu Kristo vat kati vasani minir : moulien ten lisenges .
62002026	Namul namutis min kami keke masel kat kami usil koakeil asak aval avaluvos kami koa asieni en ninin ten liluvosien .
62002027	Ka kami , Iesu Kristo sien kami tuai en Ninin Votut onen . Sakini , navong Ninin Votut onen mules en kami , kei enges kilea vahisein kami en asa koa vi anatin ka asa koa vi liluvosien . Mirvistei meatin etai mun hemai hehisein ris kami en tounah sav keil . Sakini , mihetos miheapil hetal Iesu Kristo , suval koa Ninin Votut visein kami eni tuai .
62002028	Anatin , onak eli keil , mihetos miheapil hetal min Iesu keke navong hekistal eris ka rehelomal en meten , rehermemoutei .
62002029	Sakini , veni mikilea keke sakien keil onen Iesu Kristo mal revi mok , kami koa mimul mimusil sakien koa mal revi suval kei mul rie lati keke Ahi sakin kami mimai mivi heite hau mivi titan kati .
62003001	! Ahi Tamer envatir houlu mok ! Anatin , rokilea envatien onen marite mok veni vise ir en titan . ! Ka anatin eli , ir rovi titan kati ! Ka meatin keil ten out netan arlei kileatei keke rovi titan Ahi veni arkileatei Ahi .
62003002	Onak eli keil , anatin keke rovi titan Ahi tuai , ka rorkilea revitei veah keke aver ilesi hemukave en avong keil koa hemai . Ka avaseini , rokilea enges keke navong Iesu Kristo hemai hekistal , ir rehelei kilea suk kei hesuval asa . Ka aver hehiles hemai hesuval aven .
62003003	Ka meatin vasi koa akur desien koanik , ilei kat revi moulien one hetolas , hesuval koa moulien onen Iesu Kristo mutolas .
62003004	Meatin koa mules mumon tisaen mul kum vulvul mengkatien keil onen Ahi , veni vatte ten tisaen vi kumvulvulien ten mengkatien onen .
62003005	Mikilea keke Iesu Kristo kistal valah lat tisaen keil , ka tisaen tovuol ien .
62003006	Sakini , meatin vasi keil koa moulien one kapil ral min Iesu Kristo , keil analtei anahikit tisaen . Ka koakeil amules avikit tisaen , arie lati keke arkapiltei vatal Iesu ka arkileatei kei varei .
62003007	! Kami koa misuval titak keil , minamaentei meatin etai naluvos kami ! Koakeil amumon sakien koa mal , keil amal revi emok suval Iesu Kristo emun mal revi .
62003008	Koakeil amules avikit tisaen , keil avi titan Temat , veni Temat mum tisa en avong mulamu rokol kosa . Ka Natin Ahi kistal ven koanik , vou rasilin tounah keil koa Temat mul mumoni .
62003009	Meatin keil koa Ahi sakin keil avi heite hau avi titan kati , keil irmultei ihikit tisaen , veni suvalien onen Ahi mul en moulien one . Ka ven Ahi koa tisaen tovuol ien vi Tame , keil asakras aval avahikit tisaen .
62003010	Rolei kilea isei vi titan Ahi vuo titan Temat en sise koa mukok : koakeil armumontei asa koa mal vuo envatien one romul entei tue keil , keil arvitei titan Ahi keil , keil avi titan Temat varei .
62003011	Selusien koa melonge navong mikur rohtoh en demkatien onami mukok : erhehathat ir .
62003012	Ronasuvaltei Ken koa vi onen Temat ka mu vini tunali kati Ebel . ? Ken mu vini vensa ? Veni tounah keil kei sasen mumoni romaltei , ka tounah keil koa tunali mumoni mal .
62003013	Sakini , tuak keil , navong meatin keil ten out netan tine kat kami , minati manintei eni .
62003014	Rokilea keke ir romaluv ran keihoen ten matien ka romul tuai en moulien koa ten lisenges . Rokilea en koanik veni envatien orer mul en tuer keil . Koakeil envatien tovuol amul veah en keihoen ten matien .
62003015	Koakeil tine kat tue keil vuo ahine keil , en meten Ahi suval keil avou vini keil tuai . Ka mikilea tuai keke moulien ten lisenges romultei en koakeil amu vini meatin .
62003016	Iesu Kristo rie lat sakien ten envatien minir mukok : kei kataun ir navong maen moulien onen vavuol vahinat ir . En sakien enek , ir emun rehekataun tuer ka ahiner keil , avaseini munak moulien orer hevuol ven keil .
62003017	? Navong roles meatin sav koa tounah onen tovuol , ka ir koa tounah orer mul rorkatauntei , hemukave rokilea rovahiteni keke ervat Ahi ?
62003018	Titak keil , envatien orer nahiteis en selusien vuo en hiliver enges . Vuo , envatien koa vi anatin hekistal en sakien ten kataunien ka en ualien orer .
62003019	Navong rorie lat envatien en sakien ka ualien orer , rokilea keke roro en anatinien onen Ahi . Sakini , navong rovit rovamai vesesal ven Ahi , rehendem usili hetal min tomat
62003020	en avong vasi koa milonge keke Ahi mul lele tisa enir ven tounah koa mimumoni romaltei . Veni rokilea keke more envatien onen Ahi marite mok mulin rendemien orer ka kei kilea en tounah vasi en moulien orer .
62003021	Sakini , onak eli keil , munak rehendem usil tounah keil enek , rokilea rovahati ir keke rehermetautei en meten Ahi .
62003022	Mukonek , rokilea keke rehekur tounah koa rovisi rani , veni romul rolong kat mengkatien keil onen ka romumon asa koa kei si veni .
62003023	Ka koanik mengkatien onen : ir reheling demkatien orer en Natnali , Iesu Kristo ; ka erhehathat ir , suval koa Iesu Kristo meng kat ir eni .
62003024	Koakeil along kat mengkatien keil onen Ahi , keil akapil ral min Ahi ka kei mun mul kapil ral min keil . Ka rokilea keke Ahi mul kapil ral minir navong Ninin Votut koa kei sani mul enir .
62004001	Onak eli keil , kosa , provet taliluvosien keil houlu uva en out vasi . Sakini , minakul anatin entei selusien onen meatin vasi koa avit akur Ninin Votut . Ka mihesak vis keil keke mivahotini keke ninin koa mul en keil ka ven Ahi anatin .
62004002	En sakien koanik miheilea keke vi Ninin onen Ahi koa mul en keil : meatin koa vit lati keke Iesu Kristo mai vi meatin koa aven mul , kei kur Ninin Votut koa ka ven Ahi .
62004003	Ka meatin koa sesein anatinien koanik usil Iesu , kei rokurtei Ninin Votut koa ka ven Ahi . Ninin koa mul ien ka ven koakeil avi vativieh ral min Iesu Kristo . Mulamu , milonge keke ninin koanik hemai , ka kosa , mul tuai en out netan .
62004004	Ka onak eli keil , kami mivi onen Ahi , ka mimulin provet keil taliluvosien tuai veni misesein hihisein keil one . Mimulin keil veni Ninin Votut koa mul en kami keih imok mulin ninin onen Temat koa mul en koakeil ten out netan .
62004005	Provet keil taliluvosien enek avi ten out netan ka amul aselus usil tounah keiles ten out netan . Sakini , koakeil ten out netan amul araengon selusien one .
62004006	Ka ir , rovi onen Ahi . Sakini , koakeil akilea Ahi , amul araengon hihiseien orer . Ka koakeil araengontei , keil arvitei onen Ahi . En sakien enek , rokilea rovalei kilea isei kur Ninin ten anatinien ka isei kur ninin taliluvosien .
62004007	Onak eli keil , erhehat tuer keil , veni envatien ka ven Ahi . Meatin koa envatien mul ien mul rie lati keke Ahi sakini vi heite hau vi titan kati koa kilea eni .
62004008	Meatin koa enrovattei meatin sav keil rokileatei Ahi , ven Ahi vi vatte ten envatien .
62004009	Ka Ahi rie lat envatien onen minir navong san natnali koa tas mita en out netan keke rokilea rovakur moulien koa ten lisenges ka en kei .
62004010	Vatte ten envatien rovitei sakien koa ir rorie lati va min Ahi . Vuo , vatte ten envatien koa mal revi vi asa koa Ahi rie lati minir navong san Natnali keke hekur mahien keil orer ka hemat hesuval sanien votut keke vahinat tisaen keil orer .
62004011	Onak eli keil , veni Ahi envatir en sakien enek , ir emun er hehat tuer keil .
62004012	Meatin tovuol veah vales Ahi kati . Ka munak ir Kristin keil er hehat ir , Ahi ro neim en ir ka envatien onen mul mumon umen vasi keil onen ka en moulien orer .
62004013	? Ir reheilea keke rokapil ral min Ahi ka kei kapil ral minir hemukave ? Rokilea eni navong rolei kilea keke Ninin Vout koa sani min meatin keil onen mul en ir .
62004014	Ahi Tata san Natnali mai voutut meatin keil ten out netan . Ka komai , eiloheh keil , meles Iesu koa mevitehiteni keke asa koa mumoni min meatin keil keke vi anatin .
62004015	Munak ir rovit lati keke Iesu vi Natin Ahi , rokapil ral min Ahi ka kei mun kapil ral minir .
62004016	Sakini , rokilea envatien onen mul enir ka romundesini keke Ahi heles hetie lat envatien onen enir en avong vasi . Ahi vi vatte ten envatien , ka koakeil envatien mul en keil , amul akapil ral min Ahi ka Ahi mul kapil ral min keil .
62004017	Ka navong envatien onen mum vasi umen onen en moulien orer , rokilea rovahati ir keke rehermetautei en meten Ahi en Avong ten Hakot . Anatin , metauen hetovuol en ir veni moulien orer mul rie lat sakien ten envatien suval Iesu .
62004018	Metauen hetovuol en koakeil envatien onen Ahi mul en keil . Anatin , veni envatien koa mum vasin umen onen mul likat rasil lin metauen vasi keil ran ir . Sakini , koakeil ametaun mahien ten hakot , envatien onen Ahi rorokoltei veah keite ten umen onen en moulien one .
62004019	Ir rokilea ervahat Ahi ka ervahat meatin sav keil , veni , mulamu , Ahi envatir .
62004020	Munak roviteni rovit ervat Ahi , ka tiner kat tuer vuo ahiner tai , ir rovi meatin keil taliluvosien . ? Veni navong errovattei tuer keil ka ahiner keil koa romul roles keil en meter , hemukave suk erhehat Ahi koa rorlestei ?
62004021	Erhehat meatin sav keil veni Ahi san mengkatien enek minir : meatin koa envatien onen mul en Ahi , kei enhehat tunali ka tunahin sav keil emun .
62005001	Meatin koa kul anatin keke Iesu vi Kristo koa Ahi sani , mul rie lati keke Ahi sakin kei vi heite hau vi titan kati . Navong meatin tai envat tata tai , mul envat titan emun .
62005002	Sakini , rokilea keke ervat titan Ahi keil anatin , navong ervat Ahi ka rolong kat mengkatien keil onen .
62005003	Ir rorie lat envatien orer min Ahi navong rolong kat mengkatien keil onen . Ka mengkatien keil onen rokeih tei minir ,
62005004	veni koakeil vasi Ahi sakin keil avi heite hau titan kati keil akilea avasesein sakien keil ten out netan . Demkatien orer en Iesu Kristo mul sakin ir rokilea rovalin sakien tatisa keil ka sakvisien keil ten out netan .
62005005	? Isei kilea valin tounah tatisa keil koa mul en out netan ? Koakeil enges akul anatin keke Iesu vi Natin Ahi anatin .
62005006	Iesu Kristo , Natin Ahi , vi kei koa ka en out nesa mita , ka koa arang rinduni en oai ka ran mue en matien onen . Anatin , Ahi vothot eni keke Iesu vi anatin ral min oai ka ara , rovi teis en oai . Ka Ninin Votut , kei varei mul vothot en anatinien usil Iesu minir veni kei Ninin vi vatte ten anatinien .
62005007	Tounah etel mul vothot en anatinien koanek keke Iesu ka ven Ahi :
62005008	Ninin Votut , oai , ka ara . Keitel vasi enek telsan rendemien vatte tas keke Iesu vi onen Ahi anatin .
62005009	Navong meatin etai mul viten tounah tai minir , rokul anatin eni . Ka navong Ahi mul viteni , koanek rehekul anatin eni hekeih imok . Ka kei viteni vit Iesu vi Natnali .
62005010	Sakini , meatin koa mul ling demkatien onen en Iesu Kristo koa vi Natin Ahi , kei kul anatin en selusien onen Ahi . Ka meatin koa rokul tei anatinien en asa koa Ahi viteni usil Natnali , kei les Ahi suval kei vi uit liluvosien .
62005011	Asa koa Ahi mul viteni keie : Ahi san moulien ten lisenges minir , ka mumon Natnali vi sise teni .
62005012	Sakini , meatin koa kur Natin Ahi en moulien onen , kei kur moulien ten lisenges . Ka meatin koa rokurtei Natnali en moulien onen , kei rokurtei moulien ten lisenges .
62005013	Namul namutis va min kami koa mikul anatin en Natin Ahi keke miheilea mikur moulien ten lisenges tuai .
62005014	Sakini ronametau tei navong rova ven Ahi . Anatin , navong rovisi en tounah keil koa mal en rendemien onen , rokilea keke kei mul raengoni .
62005015	Ka veni rokilea keke kei raengon hisien keil orer , rokilea emun keke rokur ui hisien keil orer tuai .
62005016	Munak tai en kami les tunali tai vuo tunahin tai mumon tisaen , tahos hehis min Ahi veni . Ka Ahi helonge ka hehilesi ran sise ten matien ka heling risi en sise ten moulien ten lisenges . Ka meatin tei amumon vati tisaen koa hesan keil iha imat en Ahang koa sakras vavus , ka narvitentei keke kami mihehis min Ahi ven keil .
62005017	Anatin keke sakkalkalien vasi keil vi tisaen , ka tisaen tei mul koa sakras vasan matien ten lisenges min meatin .
62005018	Ir rokilea keke koakeil Ahi sakin keil avi heite hau koa vi titan keil armultei avahikit tisaen . Anatin , Natin Ahi mul lei kokoe en keil keke Temat koa vi uti tisaen sakras vasut keil .
62005019	Ir rokilea keke rovi onen Ahi , avaseini meatin sav vasi keil ten out netan amul en hen Temat .
62005020	Rokilea keke Natin Ahi mai en out netan ka san ileilien minir keke rovailea kei eris koa vi anatin . Ka moulien orer mul kapil ral mini koa vi Natnali , Iesu Kristo . Kei vi Ahi anatin , ka kei enges mul san moulien ten lisenges min meatin keil .
62005021	! Onak eli keil , mihelei kat kami keke minousiltei ahi keil taliluvosien !
63001001	Inau , koa avise nau en Elda , namutis leta koanik . Namutis va min Atou koa Ahi rie lati vi onen ka min titan keil . Ekvat kami anatin , ka rovitei inau enges , koakeil emun koa akilea anatinien evat kami .
63001002	Veni anatinien enek mul enir , ka heles hetal minir lisenges .
63001003	Navisi keke Ahi Tata ka Natnali , Iesu Kristo , luhesan more envatien , enmahisien ka tomat onealu minir . Keil il en moulien orer navong ermulvathat ir ka romul romusil kat anatinien .
63001004	Navong nakur longlongien keke titami keil amusil kat anatinien suval koa Tata meng kati , nasi nau houlu .
63001005	Atou onak eli , tahos erhehathat ir . Asa koa namutisi venuk rovitei selusien hau . Vuo , kei vi selusien tai koa rokuri tuai navong rokur rohtoh en demkatien orer .
63001006	Rorie lat envatien koa vi anatin navong oualien orer musil kat mengkatien keil onen Ahi . Ka mengkatien keil koa miraengoni mulamu , navong mikur rohtoh en demkatien , vi koanik : oualien onami housil sakien ten envatien .
63001007	Meatin taliluvosien houlu aka vasi out netan , koakeil arkultei anatin keke Iesu Kristo mita mai vi meatin koa aven mul . Vati meatin koa mukonek vi uti liluvosien ka vi vativieh en Iesu Kristo .
63001008	Sakini , mihelei kat revi kami keke ui umen ten demkatien orer navuol . Anatin , mihelomal hekeih keke mihekur vasin ui umen ten demkatien onami .
63001009	Koakeil amul aling teisao en hihiseien keil onen Iesu Kristo , keil arkapiltei vatal min Ahi . Ka koakeil amusil kat varein hihiseien keil onen , keil akapil ral min Ahi Tata ka ral min Natnali .
63001010	Sakini , munak meatin etai mai ven kami koa hihiseien onen romusil kattei anatinien , minahisetei kei nasuval Kristin tuami tai , ka minakur revitei namai en teim onami .
63001011	Mihoumoni hemukonek veni kei koa mul kur revi vati meatin koanik hehi tuak onen , kei mul kapituai en tisaen keil koa mumoni .
63001012	Nakur kat tounah houlu mahiteni min kami , ka ekrovattei matisi en leta tai . Ekvatimok masao en kami keke reheleles ir ka reheselus vituai . Hemukonek , ir vasi rehesi ir hehi houlu mok .
63001013	Titan Tukahin keil koa Ahi rie lati , keil emun aviten more one minuk .
64001001	Inau , koa avise nau en Elda , namutis leta koanik . Namutis va min Geas , more tuak eli koa ekvati anatin .
64001002	Onak eli , nakur longlongien keke demkatien onom moul tahosis , ka navis Ahi keke avem ka tounah sav emun en moulien onom hetahos .
64001003	Inau nasi nau mok navong Kristin oteta keil umai ka avit usil ualien onom minau , mukave keik komusil kat hihiseien ten anatinien en moulien onom .
64001004	Tounah tovuol voumon inau masi nau mok valin navong nalonge keke titak keil en demkatien amul amusil kat anatinien en moulien one .
64001005	Onak eli , namasmasuk ven umen tahos koa komumoni min tuer keil koa amul amusil sise one keke amul avitehiten more longlongien usil Iesu . Avaseini koreingeingen keil , keik komaen keil avato vatal minuk avong havivi .
64001006	Envatien koa korie lati min keil , tei en keil avit usili min Kristin keil ten out ekok . Tahos imok kiles kihikiti kikataun keil ka kiling ris keil en sise one en sakien tai koa hesakin Ahi helonge hetahos eni .
64001007	Tahos kikataun keil veni amul amual en umen onen Iesu Kristo ka arkurtei kataunien vaka ven koakeil arkultei anatinien en Ahi .
64001008	Sakini , tahos imok keke ir Kristin keil rehekataun vati meatin keil koa amukonek . Hesakini , rehoum vituai en umen one ten anatinien .
64001009	Mulamu , namutis leta tai va ven meatin keil ten sios onami . Ka Diotrefes koa envati vahi hetetamen , kei long sesein rek .
64001010	Sakini , navong nimai , nihitehiten vasi tounah koa kei mul mumoni : kei mul luvos meatin keil vit komai memul memumon tounah keil tatisaso , ka rovitei anatin . Ka tamun en koanik , kei rokur revitei Kristin keil koa amual amum . ! Evus , kei mul ring koe koakeil emun evati avakur revi keil ka mul sila lat keil ran sios !
64001011	Onak eli , konousiltei asa koa tisa . Vuo , kusil asas koa tahos . Koakeil sakien one tahos , keil avi onen Ahi ; ka koakeil sakien one tisa , arie lati keke areingeingen Ahi .
64001012	Ka en usite onen Demetrius , tahos mihekur revi . Meatin vasi keil avati lat isen ka moulien onen musil anatinien ka mul rie lati keke vi meatin hos tai . Ka komai mun meviteni keke vi more meatin tai ka kokilea keke asa meviteni vi anatin .
64001013	Nakur kat tounah houlu mahiteni minuk , ka ekrovattei matisi en leta tai .
64001014	Ekvati mok masao enuk keke leheleles ialu ka leheselus vituai .
64001015	Navisis keke tomat onen Ahi hel hetal minuk . Tumali keil ekok en demkatien amul asan more one minuk . Kihiten more eli mok min tetai en tuer keil koa amul keisom .
65001001	Inau , Siud , namutis leta koanik . Navi slev onen Iesu Kristo ka Tiemes vi tuak kati . Namutis va min kami koa Ahi Tata vise kami mivi onen , koa mimul en envatien onen , ka koa mimul en leikokoeen onen Iesu Kristo .
65001002	Navis Ahi keke enmahisien , tomat , ka envatien onen hel hemarite mok en moulien onami .
65001003	Onak eli keil , navong nasak mesenau keke matis vahat min kami usil moulien hau koa rokuri ka en demkatien orer , namundem kat tounah koa hetetamen mulin koanek keke niselus usili min kami . Tahos imok keke nisel kat kami mau keke miheles mihelomal hekeih en anatinien ten demkatien onami . Koanik vi vati demkatien koa Iesu ka eiloheh keil onen alingi tuai mul en meatin keil onen Ahi ka amundesin keil eni .
65001004	Naviteni mukonek veni naraengon kotehei keke meatin tei koa arvouhoutei ven Ahi aka lelau avapil en vangi meatin keil onami ka mirlei kileatei . Keil avilehiles more envatien onen Ahi mai vi sise ten tisaen . Amul avisein meatin keil keke akilea avoumon tisaen vasi keil ven avit Ahi hersantei mahien min keil veni more envatien onen marite mok mulin tisaen keil one . Mukonek , koakeil enek alei sesein Iesu Kristo koa kei enges vi Avat ka Asuv orer . Veni tounah koa keil amul amumoni , Ahi hesan hakot min keil suval koa viteni tuetin tuai en Tus Votut onen .
65001005	Avaseini mikilea en tunien keil eke tuai , ekvati mahit risi min kami keke mihendem kilea keke Ahi mul san hakot min koakeil amum tisa . En avong mulamu , Ahi mutut me-Isrel keil amemea ran out Isip , ka katau , navong tei en keil arkultei anatin eni , kei san hakot en keil ka mu rasil lin keil .
65001006	Mihendemi emun asa kur out navong angelo keil koa aro kattei en hetetamenien one , ka alokovein vulei kati koa Ahi ling kei keke amul ien . Sakini , Ahi san hakot min angelo keil enek , par kat keil en sen takeih ka son keil uva avato en mankoli en out onen Temat . Anatin , Ahi ling keil amul en out enek keke avato sin mari Avong ten Hakot , avong koa Ahi hesani suk mahien min keil .
65001007	Mihendem emun usil asa koa kistal en meatin keil ten out Sodom , Komorah ka meteimal keil amul vesesal . Lises , keil asak tisa ral min ahin keil ka meahos keil emun . Sakini Ahi san hakot min keil , ka mahien koa akuri mul rie lati min meatin sav keil mahien ten ahang koa sakras vavus koa hekikistal en keil munak amusil vati sakien one .
65001008	Ka tiser taliluvosien keil enek koa umai akapil vatal min kami , keil amul amusil vati sakien onen meatin tatisa keil enek telamu . Keil avit akur leisanien keil koa maen keil avasak tisa vatal min meatin sav keil en ave . Keil asesein koakeil akur hetetamenien en out netan ka aselus karen koakeil akur hetetamenien en out nesa emun .
65001009	Anatin , avaseini keke Maekel vi vativar onen angelo keil , kei metauni vaselus karen angelo sav tai . Navong Maekel selus retavoai ral min Temat usil isei en keilu hekur teiai onen Mosis , Maekel metauni keke vaselus karen Temat , sakini vitenis mukok vit , “ ! Ahi Asuv heling hakot enuk ! ”
65001010	Ka tiser keil enek amul aselus karen tounah vasi koa arkilea revitei . Ka amul amumon sakien tatisa keil koa ave enges envati avoumoni suval tirendan keil koa ileilien one tovuol . Ka vati sakien keilek varei mul purun keil .
65001011	! Aue li ! ! Ahi hesan mahien koa hemarite heha min keil ! Hesani min keil veni amul amusil sise tatisa onen Ken koa mu vini tunali ven hieluen . Keil avi uti mane suval provet Balaam telamu koa kalah maen kei valamun meatin keil onen Ahi avoum vatisa keke vakur mane . Ka suval Korah ka onen keil koa asesein hetetamenien onen Mosis , avat one , tiser taliluvosien keil enek ale sesein hetetamen keil one . Ka suval kistal en Korah koa onen keil , Ahi hou vini tiser keil enek ral min koakeil amusil .
65001012	Navong kami en sios umai akanian vituai , tiser taliluvosien keil enek emun umai . Ka veni asak visi avaleh rendemien onen meatin sav keil avoum vatisa vatal min keil asuval amai koa mul ro suai keke vasakin sip tai mahoi lel eni . Ka avaseini avit amul avengan meatin keil en anien ten demkatien suval meatin keil alosil kat sipsip keil , amul avengan revi keil enges en anien keil onami ka memouen tovuol . Keil asuval mahmah heisavos koa eang mul muhi , ka rosantei ous vous . Anatin , asuval vatiai koa romundemi hekur heite , ka en avong mal teni , heite tovuol varei . Ahi les keil suval umat ka hesan hakot ten matien min keil hesuval akahut lelat vatiai koa rosantei heite keke vamat .
65001013	Keil arro kattei suval atas koa langlango , ka sakien tatisa keil one asuval sikokohin teni koa mul vo en sisi atas . Rosakras rovaling desien orer en keil keke avalamunir en sise koa mal veni asuval hitu keil koa amemea ten avong havivis , evus , avupuol eris uva en out koa Ahi mumoni ven keil , uva en mari mankoli ten lisenges .
65001014	Inok , kei vi avu telamu tai onen meatin keil ten out netan koa ka en vatiamal onen Adam , ka musil moeite keil , kei vi oulu (7) en keil . Ka en avong mulamu , kei ra usil vati mahien koa Ahi hesani min tiser taliluvosien keil enek vit , “ ? Milesi ? Ahi Asuv mul mai ral min angelo votut keil onen koa avi houlu vis avi houlu mok
65001015	keke hesan hakot min meatin keil ven sakkalkalien keil one koa amumoni va kat Ahi , ka ven selusien takarien koa asoni va kat kei . ”
65001016	Tiser taliluvosien keil enek , amul aselus kutut lisenges , ka tuetin , arie lat tisaen onen meatin sav keil . Amumon sakien tatisa keil koa ave enges envati . Avahasi keil ka aselus luvos meatin sav keke avakur tounah ran keil .
65001017	Ka onak eli keil , mihendem kat asa koa eiloheh keil onen Asuv orer , Iesu Kristo , aviteni min kami avit hemai hekistal .
65001018	Keil avit , “ En Avong Ekor keil , meatin keil imai ikikistal koa iselus karen tounah koa tahos ka usil kat sakien tatisaso one enges . ”
65001019	Vati meatin keil enek amumon kami mimul miretasil . Amusil sakien keil ten out netan enges , ka Ninin Votut tovuol en keil .
65001020	Ka onak eli keil , kami mihelei revi hihiseien ten anatinien keke demkatien votut onami hemoul hemarite . Mihehis en keihoen koa ka ven Ninin Votut .
65001021	Ka mihetie lati keke moulien onami vilelau en envatien onen Ahi , navong mirosin avong koa Asuv Iesu Kristo hemai ris eni keke hesan moulien ten lisenges min kami ven enmahisien onen .
65001022	Min koakeil desien one en Ahi rorokat revitei , mihekataun keil en sakien ten enmahisien .
65001023	Min koakeil vesesal avahut avaha en ahang , mihesakit lat keil rani . Ka min koakeil akapil ral min tiser taliluvosien keil enek , emihemahis keil ka mihelei kat revi kami keke analehtei rendemien onami . Sakien keil tatisaso keil one , tinomi heati . Anatin , tounah vasi emun koa arokoli , miheseseini varei , veni sakkalkalien keil one sakini mai vilehilu .
65001024	Ahi enges vinvin keke mimasmasi . Veni kei enges kilea vahuli kat kami keke mihermottei en demkatien onami . Kei enges kilea vasakin kami mivatolas ka mivasi kami navong helamun kami mihemai mihelomal en meten ka miheles hetetamenien onen .
65001025	O anatin , Ahi enges vi Ahi anatin koa mutut ir ka en tounah koa Iesu Kristo , Asuv orer , mumoni . Mihelei kilea keke muohien , hetetamenien , keihoen , ka hiasuvien , mul ien en avong telamu , en avong kosa , ka en avong vasi koa hemai veah , lises ka lisenges . Anatin .
66001001	Koanik vi hothotien koa Ahi sani min Iesu Kristo keke vatie lati min eiloheh keil onen asa koa hemai hekistal hervitei tuetin . Iesu Kristo sila angelo onen mita venau , koa navi eiloheh onen , keke vahit mesen selusien koanik minau . Isok Sion .
66001002	Ka tounah vasi koa nalesi ka naraengoni usil hothotien onen Ahi koa Iesu Kristo vit meseni minau vi anatin , kei varei namutis kati ekok .
66001003	Tokolkatien onen Ahi hel en meatin koa vuli tus koanik , ka tokolkatien hel en koakeil emun along selusien ten hothotien koanik ka along kat asa koa mul ien . Veni avong mai vesesal keke tounah keil ekek hekur out .
66001004	Inau , Sion , namutis selusien koanik va min kami , sios oulu (7) ten provins ten out Esia . Navisi keke more envatien ka tomat hel en kami . Keilu luka ven Ahi koa mul kosa , mul mulamu , ka hel en avong koa hemai veite veah . Luka ven Ninin koa avi oulu (7) koa amul en meten Ahi koa rondan en vulin ten keihoen .
66001005	Luka mun ven Iesu Kristo koa rokilea rovaling desien orer eni . Kei viten anatinien usil asa koa Ahi vothot eni mini . Kei vi moeite en koakeil imea ran matien , ka vi avat ten asuv keil vasi ten out netan . Iesu envatir , ka ran koa mue en matien sakin ir romaluv ran mahien ten tisaen keil orer .
66001006	Kei mumon ir romai rovi vangi meatin keil koa hiasuvien onen Ahi mul en moulien orer . Anatin , kei mumon ir rovi vangi pris keil koa romum ven Ahi Tamen . ! Ven koanik , rovitehiteni keke hetetamenien ka keihoen mul en Iesu Kristo lises ka lisenges ! Anatin .
66001007	! Mihetaengoni ! Kei hemita en mahmah keil ka meatin vasi keil ilesi . Anatin , koakeil emun asal vini mulamu ilesi . Hesakin meatin keil en out netan imakul en metauen . Anatin , hemai hekistal hemukonek .
66001008	Ahi Asuv ten Keihoen koa mul kosa , mul mulamu , ka hel en avong koa hemai veite veah viteni vit , “ En tounah vasi keil koa mul , inau naro mulamu eni ka nito katau eni . ”
66001009	Inau , Sion , koa navi tuak onami en demkatien orer en Iesu Kristo . Suval kami , namul nakur mahien ten sakvisien keil ral min rendemien koa taveah navong narosin hiasuvien onen Ahi hemai hekistal . Aling hakot enau keke nitos varei en titi aelan ten out Patmos veni navitehiten asa koa Ahi vothot eni minau ka anatinien usil Iesu min meatin sav keil .
66001010	En Sande , avong onen Asuv Iesu , Ninin onen Ahi sien nau ka naraengon rea tai en eisiluk koa keih suval amaru koa musel .
66001011	Kei viteni minau vit , “ ! Kitis lat asa koa kilesi heha en tus tai , ka kisani heha ven sios oulu (7) en taon keil ekek : Efeses , Samerna , Pergamam , Taeatira , Sartis , Piladevia , ka Laodesia ! ”
66001012	Navong naviles males isei mul selus minau , nales laet oulu (7) koa avatimal en ai keil teni koa amumoni en gol .
66001013	Ka luhu en keil , nales meatin tai koa aven mul suval Natin Meatin . Kei musin suval mari meatin tai en eisin tataveah rokol alen tanetan , ka muan kaliko koa kala teni suval gol mul koe veimasen .
66001014	Hilin muoh vis muoh , ka meten vihil keih imok suval ahang .
66001015	Alen tanetan vihil suval oai ten vane ka ren musel keih suval navong mari tahi muti rum en ahat keil .
66001016	En hen matu , vuli kat hitu oulu (7) , ka naef tai koa kan lualu kistal ka en ongon . Nan vihil keih imok suval meteiai koa ritin en taviai .
66001017	Navong nalesi , numot navita netan en alen ka nasakras moumon etai tounah suval meatin koa mat . Evus , kei ling hen matu enau ka vit , “ ! Konametautei ! En tounah vasi koa mul , inau nasakini mul ka nisakini hevuol eris .
66001018	Inau navi kei koa moul . Avaseini numat , kosa kolesi keke namoul lises ka lisenges . Ka alingi en hek , ki keil ten matien ka ten Hedis , out koa ninin onen meatin keil koa umat uva amul ien .
66001019	Kitis lat tounah keil komul kolesi , asa koa hekur out en avong kosa ral min asa koa hemai hekistal veite veah .
66001020	Hitu oulu (7) koa kolesi amul en hek matu vi tatavolien usil sios oulu (7) ten out Esia . Ka laet oulu (7) ekek koa vi gol , keil avi tatavolien usil angelo oulu (7) koa alosil kat sios keil enek .
66002001	Iesu viteni minau vit , “ Kitis selusien koanik heha min angelo koa losil kat sios ten out Efeses kihit : “ Koanik selkatien koa ka ven kei koa vuli kat hitu oulu (7) mul en hen matu ka kei koa mual luhu en gol laet oulu (7) .
66002002	Nalei kilea en umen takeih onami ka nalesi mukave mikur sakvisien keil ral min rendemien koa taveah . Nakilea keke milei sesein koakeil amusil tisaen . Koakeil avit avi eiloheh keil onak ka arvitei anatin , kami milei rahit moulien one ka mivotini keke keil avi uti luvosien .
66002003	Nakilea mun keke mikur sakvisien keil ral min rendemien koa taveah . Mikur mahien houlu ven isok , ka en demkatien onami , mimulomal keih veah , avemi romahtei .
66002004	“ Ka tounah ekek nakur kati va kat kami : milokovein envatien koa , mulamu , mirie lati minau ka min meatin sav keil .
66002005	Mihendem kat sakien ten envatien koa mirie lati mulamu , ka mihelei kilea keke kosa mimul soutin ranau ka mirrie lattei mun sakien ten envatien . Sakini , mihiles ran tisaen enek onami ka mihoumon sakien keil koa hesuval asa mimumoni mulamu . Munak mihermumontei , nimai ven kami ka nikulat laet onami ran vulin .
66002006	Ka koanik nalesi mimumoni mal : tinomi katiat kat sakien onen koakeil amusil hihiseien onen Nikolai suval koa inau mun tinok kati .
66002007	“ ! Munak ralingomi mul , mihetaengon selusien koa Ninin mul viteni va min sios keil ! En vaeen ten demkatien , koakeil avatimal keih , nimaen keil ian heite ten vatiai ten moulien ten lisenges koa moul en Ah esen Ahi . ”
66002008	Evus , Iesu vit risi minau vit , “ Kitis selusien koanik heha min angelo koa losil kat sios ten out Samerna kihit : “ Koanik selkatien onen tai koa sakin tounah vasi mul ka hesakini hevuol eris ; kei koa mat ka moul eris ran matien .
66002009	Nakilea keke sakvisien keil onami houlu ka tounah onami tovuol en out netan veni mimusil kat inau . Ka en usite ten demkatien onami , tounah onami avi houlu . Nakilea keke vangi meatin tai avit avi Siu kati ka amul asel kutut kat kami . Ka inau nales keil suval arvitei Siu anatin . Vuo , keil avi vangi meatin tai onen Temat .
66002010	Minametauntei mahien keil koa vesesal mivahisu eni . ! Mihetaengoni ! Hervitei tuetin , Temat hesakin ison kami koa miheha en eim takeih keke mihekur sakvisien keil . Mihelonge hetisa ten avong halualim (10) ka miheles mihendem kat inau . Mihelomal hekeih ven inau , avaseini isan sakvisien keil min kami hetokol matien onami . Hemukonek , nisan uite ten demkatien min kami koa vi moulien ten lisenges .
66002011	“ Munak ralingomi mul , mihetaengon asa koa Ninin mul viteni va min sios keil . En vaeen ten demkatien , koakeil avatimal keih , keil irmattei mun en matien koa elu ten lisenges . ”
66002012	Evus , Iesu vit risi minau vit , “ Kitis selusien koanik heha min angelo koa losil kat sios ten out Pergamam kihit : “ Koanik vi selkatien onen tai koa kur naef koa kan lualu .
66002013	Nakilea out kave miro ien , taon koa hiasuvien onen Temat mul ien . Mukos , kami mivi anatin minau ka mirlokoveintei demkatien onami . Anatin , mivatimal keih en out koa keihoen onen Temat mul ien , avaseini miro en avong koa meatin keil ten out keisom amu vini Antipas , koa musil katnau ka vitehiten more longlongien usil nau lises .
66002014	Ka tounah ekek nakur kati va kat kami : mimaen tei en kami amusil vati hihiseien keil koa asuval hihiseien keil onen Balaam telamu . Kei visein asuv houlu Balak mukave valamun me-Isrel keil avamot en tisaen en sakien koa avan anien koa asani tuai va min nana keil ka avoum vatisa vatal min ahin keil .
66002015	En vati sakien enek , tei en kami amusil hihiseien keil onen Nikolai koa asuvali .
66002016	! Sakini , kosa , mihiles ran tisaen keil onami ! Munak mihervilestei ran hihiseien keil enek , hervitei tuetin , inau nimai ven kami ka nivae kat kami hetal mari naef koa mul kistal ka en ongok .
66002017	“ ! Munak ralingomi mul , mihetaengon selusien koa Ninin mul viteni va min sios keil ! En vaeen ten demkatien , koakeil avatimal keih , inau nisan tei manna koa mul suai . Ka nisani mun hetetai min keil ahat taoh koa amutis eis hau tai mul ien . Kei nges koa kuri ilea en eis koa mul ien , ka meatin sav keil iteingeingeni . ”
66002018	Evus , Iesu vit risi minau vit , “ Kitis selusien koanik heha min angelo koa losil kat sios ten out Taeatira kihit : “ Koanik selkatien koa ka ven Natin Ahi , koa meten vihil keih imok suval ahang , ka koa alen tanetan vihil suval oai ten vane .
66002019	Nakilea en asa kami mimumoni . Nalei kilea en envatien onami , demkatien onami , umen onami , ka mukave mikur sakvisien keil ral min rendemien koa taveah . Nalei kilea keke kosa , mimum houlu mulin tounah koa mimumoni navong mikur rohtoh en demkatien onami .
66002020	“ Ka tounah ekek nakur kati va kat kami , mimaen ahin koa sakien onen suval Sesebel telamu vato vatal kami . Kei mul vise sasen eni vit vi provet onen Ahi . Hihiseien keil onen mul liluvos eiloheh onak keil keke tahosis umon sakien ten hoeaso ka ian anien koa asani tuai min nana keil .
66002021	Inau nasani mini tuai avong keke vahiles ran tisaen onen , ka kei enrovattei vahiles ran sakien ten hoeaso onen .
66002022	Mihelei kat revi kami , inau nisan mesaien tai koa marite min ahin enek keke hetonges en vulin . Ka munak koakeil amum tisa ral mini irvilestei ran sakien keil one , keil emun ilonge hetisa hehi houlu mok hetal mini .
66002023	Inau nu vini meatin keil amusili . Hesakini , meatin keil ten sios vasi keil ilea suk keke inau enges nakilea rendemien ka envatien onen meatin vasi . Ka ilea mun keke nisani tetai min kami housil asa koa kei mumoni .
66002024	“ Ka kami sav ten out Taeatira mirmusiltei hihiseien tatisa keisom . Kami misesein hihiseien enek koa meatin sav keil avise en ' memari ileilien keil onen Temat ' . Min kami , nirling etai mun mengkatien koa meas .
66002025	Mihehuli kat mengkatien enges koa mikuri tuai hetokol avong nimai ris .
66002026	“ En vaeen ten demkatien , koakeil avatimal keih ka amules amumon umen keil onak hetokol avong nimai ris eni , inau nisani min keil keihoen keke ilosil kat kantri keil :
66002027	Anatin , nisani min keil , keihoen ten losilkatien suval koa Tata onak sani minau , suval koa avit , Losilkatien one hekeih imok . U lin koakeil vasi avavae vatal min keil , hesuval u vahas veiaoi koa kilas hehi soksokeite . (Sam 2:9)
66002028	Ka nisani mun min keil Melan , hitu ten visokon .
66002029	! Munak ralingomi mul , mihetaengon selusien koa Ninin mul viteni va min sios keil ! ”
66003001	Iesu viteni mun vit , “ Kitis selusien koanik heha min angelo koa losil kat sios ten out Sardis kihit : “ Koanik vi selkatien onen tai koa ro ral min Ninin oulu (7) koa mul en meten Ahi ka koa vuli kat hitu oulu (7) . Nakilea en tounah vasi kami mimumoni . Avaseini meatin keil amundemi avit demkatien onami moul mules , ka inau nakilea keke demkatien onami mul mat .
66003002	! Sakini , alli almea ! Mihoumon demkatien koa mivuli kati veah mules hekeih tamun . Munak hermuktei nek , demkatien enek hematmat vasi . Veni navotini keke hati tounah koa mimumoni rotahostei veah en meten Ahi .
66003003	Sakini , mihendem kat hihiseien keil koa milonge ka mikur kati tuai . Mihehiles ran tisaen keil onami ka mihelong kati . Munak miheles mihematil en demkatien onami , nimai ris en avong koa miherkileatei hesuval tarhena tai ka niling hakot en kami .
66003004	“ Ka kami teis en out Sardis milei kat revi moulien onami suval mimusin en eisin koa mutolas . Keil enges avinvin en meten Ahi keke avoual vatal minau en eisin taoh .
66003005	Koakeil emun avatimal keih en vaeen ten demkatien , keil isin en eisin taoh hemukonek . Inau nirsahul lintei ise ran Tus ten Moulien . En meten Tata onak ka angelo keil , inau nihit lati keke avi onak .
66003006	“ ! Munak ralingomi mul , mihetaengon asa koa Ninin mul viteni va min sios keil ! ”
66003007	Iesu vit risi minau vit , “ Kitis selusien koanik heha min angelo koa losil kat sios ten out Piladelvia kihit : “ Koanik vi selkatien onen kei koa vi votut ka vi anatin , koa kur kat ki ten hiasuvien onen asuv houlu Deved telamu . ' Navong kei seh voiteh , tovuol en etai kilea voteh eni ; ka navong koteh eni , tovuol en etai kilea vaseha . ' (Aesea 22:22)
66003008	Nakilea en tounah koa mimumoni . Avaseini keihoen havivi mul en kami , mimusil kat hihiseien keil onak ka mirmuun koetei keke mivi onak . Naseh voiteh tai keke mihekaka mihekistal ien , koa meatin sakras voteh eni .
66003009	! Mihetaengoni ! Koakeil amul amusil kat sakien matu onen Siu keil ka avit avi Siu anatin , keil amules amusil kat rendemien onen Temat ka umai amul aluvos meatin keil houlu . Inau nisakin keil imai imot ihouhou min kami en alomi , ka ilea suk keke envatien onak mul en kami .
66003010	“ Veni milong kat mengkatien keil onak lises ral min rendemien koa taveah en sakvisien keil , inau nikur koe kami en avong takeih koa hemai vasak vis meatin keil ten out netan .
66003011	Nimai hervitei tuetin , sakini mihehuli kat demkatien onami hekeih . Hemukonek , minamaentei meatin etai namai nahenan more uite ten demkatien ran kami .
66003012	Koakeil avatimal keih en demkatien one , nisakin keil imai ihi vatiseng en Eim Votut onen Ahi onak , ka ito eni lises . Nitis kat isen Ahi en keil , hetal min isen taon onen koa vi Serusalem Hau koa hemita netan ran out nesa . Inau nitis eis hau onak emun hel en keil .
66003013	“ ! Munak ralingomi mul , mihetaengon selusien koa Ninin mul viteni va min sios keil ! ”
66003014	Iesu vit risi minau vit , “ Kitis selusien koanik heha min angelo koa losil kat sios ten out Laodesia kihit : “ Koanik selkatien onen kei koa vi Anatin , tounah koa viteni anatin ka akilea avandesini . Kei vi vatte ten tounah keil vasi koa Ahi mumoni .
66003015	Nakilea en tounah koa kami mimumoni . Nalei kilea keke mirmandiltei ka mirmutintei . ! Ekvati mok keke vahit mivasuval etai en keilu !
66003016	Ka veni kami mimules mimukonesek , mirmutintei ka mirmandiltei , inau nikus seha kami ran ongok .
66003017	Kami mivit , ' Tounah onomai houlu ka mero en amas , mertamureitei en etai tounah . ' ! Ka kami mireingeingeni mivinvin enges keke meatin sav envamahis kami ka valei vilehilu en kami ! En meten Ahi mivi livere enges , mikaka hon , ka metomi var .
66003018	Sakini nasel kat kami keke mihehuli ranau gol , eisin taoh ka meresin ten amet . Gol koa mihehuli ranau hetolas , hesakin kami mihilelau en tounah keil ten out nesa . En eisin taoh ten maluen , mihesin koe avemi keke minamemoutei mun ven kakahonien onami . Ka en meresin ten amet , mihesahula en metomi ten demkatien onami hesakini mihelele revi .
66003019	Koakeil envatien onak mul en keil , naralimal en keil ka namulelas keil . Sakini , rendemien onami hekeih keke mihehiles ran tisaen keil onami .
66003020	! Mihetaengoni ! Inau narosin tetai en kami suval namulomal en voiteh ka namul navise kami . Munak mihelong rek ka mihemai mihesehen voiteh ten moulien onami minau , inau nimai neim ka nianian hetal min kami , ka kami mun miheanian hetal minau .
66003021	En vaeen ten demkatien , koakeil avatimal keih , inau nimaen keil itondan en usite ten vuluk ten keihoen , hesuval etin koa inau mun navatimal keih en vaeen ten demkatien , ka kosa , namul narondan en usite matu ten vulin ten keihoen onen Tata onak .
66003022	“ ! Munak ralingomi mul , mihetaengon selusien koa Ninin mul viteni va min sios keil ! ”
66004001	Navong nakur selusien koanek evus , nales leisanien tamun . En leisanien enek nales voiteh seha en out nesa . Ka rea koa naraengoni mulamu koa musel keih suval amaru , kei vit , “ Ama kele , ka nitie minuk asa hekur out en avong hemai veah . ”
66004002	Hatte tas , Ninin onen Ahi sienau ka nales tai koa mul rondan en vulin ten keihoen en out nesa .
66004003	Aven vihil suval ahat keil koa merentas koa avise en saspa ka karnilian . Ka mul rahit vulin ten keihoen , mitiet vihil suval ahat koa merendas koa avise en emeral .
66004004	Ka rahit mari vulin ten keihoen enek , nales out sav keil tatondanien hanumau tai ka ehat (24) . Ka elda hanumau tai ka ehat (24) amul en keil ka amusin en eisin taoh ka vatluvoluv ten hiasuvien koa vi gol mul en vatie .
66004005	Ahil mul vil ka voulul mul mut ka mul muroh ka en mari vulin ten keihoen onen Ahi . Ka en out enek , en meten kei koa mul en mari vulin enek , ahang oulu (7) amul amukan en ai teni keil . Ahang keil enek avi ninin oulu (7) onen Ahi .
66004006	Ka netan en mari vulin ten keihoen enek nalesi suval atas koa mutolas ka mekaikai . Anatin , nalesi vi aet ka ritin ka vilahil suval kilas . Nales tounah ehat (4) koa moul amul en usite ehat (4) ten vulin enek , ka mete ka vasi ave .
66004007	Koa mulamu en keil , nalesi suval laeon ; koa elu en keil nalesi suval bul ; koa etel en keil nales veinan suval meatin ; ka koa ehat en keil nalesi suval veivakum koa mul muka .
66004008	Keil en tai , apoue ahetai (6) koa mete keil mul neim ka hae . Vongien ka meneai keil armusehtei en souen one koa vit : “ Votut , votut , votut , vi Ahi Asuv ten Keihoen . Kei mul kosa , mul mulamu , ka hel en avong hemai hekistal veite veah . ”
66004009	Tounah ehat (4) enek koa amoul amules amusau en souen keil ten hetetamenien , ten houhouen ka ten masmasien va min kei koa rondan en mari vulin ten keihoen , min kei koa moul lises ka lisenges . Ka navong amumoni mukonek ,
66004010	elda keil koa hanumau tai ka ehat (24) umot uva netan min kei koa rondan en mari vulin ten keihoen , min kei koa moul lises ka lisenges . En masmasien , keil ason vatluvoluv one netan veni ka avit ,
66004011	“ ! O Ahi , keik kovi Asuv onomai ! Kovinvin keke mehouhou minuk , ka melei kilea hetetamenien ka keihoen onom veni komumon tounah vasi keil . Anatin , musil rendemien onom , kosakin tounah keil akikistal ka amoul . ”
66005001	Navong nales tounah keilek evus , nales kei koa mul rondan en vulin ten keihoen mul vuli kat pepa tai en hen matu koa selusien mul en usite keilu teni . Arei kati ka apil kati en siil oulu (7) .
66005002	Ka nales hetetamen tai onen angelo keil , kei visohiso en rea tai koa keih imok vit , “ ? Isei vinvin vakum vas siil keil , valuv lin pepa , ka vahuli selusien teni ? ”
66005003	Ka arvotin etai meatin en out nesa vuo en out netan vuo en huinev ten atan koa vinvin keke kilea vakum vas siil keil ka vahuli selusien koa mul en pepa enek .
66005004	Sakini namis roha veni asakras avahotin meatin etai koa vavinvin valuv lin pepa ka vahuli selusien keil koa amul ien .
66005005	Evus , tai en elda keil mai ka viteni minau vit , “ Konouaitei . ! Kilesi , kei koa avise en laeon ten vatiamal onen Sudah mul mai . Kei vi havinali asuv houlu Deved tai ka mul kur hiasuvien onen . Ka en vaeen ten demkatien , kei mulin Temat tuai . Kei enges vinvin vakum vas siil keil ka valuv lin pepa enek . ”
66005006	Evus nales kei koa mae lat moulien onen suval etin sili sipsip tai . Kei mulomal vesesal ven vulin ten keihoen , luhu en elda keil ka tounah ehat (4) koa amoul . Nalesi suval amu vini tuai , ka moul mea ris . Hon ten keihoen onen oulu (7) ka meten emun oulu (7) . Meten oulu enek avi ninin oulu (7) onen Ahi koa sila keil uva aka vasi out netan .
66005007	Kei koa suval sili sipsip va , kur pepa ran he matu onen tai koa rondan en mari vulin ten keihoen .
66005008	Navong va kuri , tounah ehat (4) koa amoul ka elda hanumau tai ka ehat (24) umot uva netan min kei koa suval sili sipsip . Tetai en keil akur kat harp ka more pesin koa amumoni en gol . En pesin keil enek amunit tounah koa vite tahos ien koa vi hisien keil onen meatin votut keil onen Ahi .
66005009	Keil amusau en souen hau tai avit , “ Keik kovinvin kovakur pepa koanek ka kovakum vas siil keil teni . Kovinvin veni amu vinik , ka ram vul lat meatin keil keke avi onen Ahi . Anatin , kovul lat meatin ran vatiamal vasi keil ka ran selusien vasi keil , ran kantri vasi keil ka ran meatin tateisav vasi keil emun .
66005010	Komumon keil umai avi vangi meatin keil koa hiasuvien onen Ahi mul en moulien one . Keik kosakin keil amum veni suval pris keil onen , ka ilosil kat out vasi netan . ”
66005011	Navong namul nalele , nalong ren angelo keil koa avi houlu vis avi houlu mok , meatin sakras vahul vasin ! Keil amul rahit mari vulin ten keihoen , tounah ehat (4) koa amoul ka elda keil emun .
66005012	Angelo keil amusau roha avit , “ Kei koa amu vini suval sili sipsip ka moul eris , kei vinvin keke mevati lat isen . Hiasuvien ka meteisauen mul ien , keihoen mul en hen ka vilelau en tounah houlu . ! Kei vi hetetamen ka mal keke mesan houhouen ka masmasien onomai mini ! ”
66005013	Evus , nalong rea onen tounah vasi keil koa amoul amusau : koakeil ten out nesa ka ten out netan ; koakeil ten huinev ten atan ka en atas . Anatin , nalong keil vasi amul amusau avit , “ ! Hetetamenien ka keihoen mul en kei koa rondan en mari vulin ten keihoen ka en kei koa suval sili sipsip ! ! Keilu luvinvin keke luvakur masmasien ka houhouen onomai lises ka lisenges ! ”
66005014	Navong aviteni mukok , tounah ehat (4) koa amoul avit , “ ! Anatin eli ! ” Ka elda vasi keil umot uva netan ka avati lat isealu .
66006001	Evus , nales kei koa suval sili sipsip kum vas tai en siil koa avi oulu (7) . Navong kum vasi , naraengon tai en tounah ehat (4) koa amoul selus en rea tai koa keih suval voulul vit , “ ! Amai ! ”
66006002	Navong nalele , nales hos taoh tai . Kei koa rondan eni vuli kat hisuput , ka en vatin aling vatluvoluv ten hiasuvien . Kei muloh va keke vavae vali vativieh keil onen Ahi .
66006003	Evus , kei koa suval sili sipsip kum vas siil koa elu en keil . Navong kum vasi , naraengon koa elu en tounah ehat (4) koa amoul viteni vit , “ ! Amai ! ”
66006004	Ka hos tamun koa vilhili kistal . Kei koa rondan eni , asan keihoen mini vasakin vaeen keil ikikistal en out netan keke meatin keil avou vini keil eris . Sakini asan mari naef tai tavaeen mini .
66006005	Evus , kei koa suval sili sipsip kum vas siil koa etel (3) en keil . Navong kum vasi , naraengon koa etel (3) en tounah koa amoul vit , “ Amai ! ” Ka navong nalele , nales hos tamun koa vopoli kistal . Kei koa rondan eni vuli kat sikel tai en hen .
66006006	Rea tai musel ka nalonge suval kistal luhu en tounah ehat (4) koa amoul . Kei viteni mini vit , “ Kiha kisakin anien hervinvintei en out netan keke meatin houm hekur vasi avong tai vahul anien koa havivis . Ka konapuruntei nei olip keil vuo nei grep keil koa amumon oel ka uaen en heite keilu . ”
66006007	Evus , kei koa suval sili sipsip kum vas siil koa ehat (4) en keil . Navong kum vasi , naraengon koa ehat (4) en tounah koa amoul vit , “ Amai ! ”
66006008	Ka navong nalele , nales hos tai koa kala teni tisa suval tounah koa mat vo . Kei koa rondan ien , isen Matien , ka tamun koa avise en Hedis mul musil kati . Ahi mae lat hatte koa tai en meatin keil ten out netan min keilu keke lukilea luvou vinvini keil en vaeen , vuo en amai , vuo en mesaien , vuo en tirendan keil . Ka hatte koa etel en meatin keil amules .
66006009	Evus , kei koa suval sili sipsip kum vas siil koa elim (5) en keil . Navong kum vasi , nalele hehen ahor ten sanien , ka nales ninin onen meatin keil koa amu vinvini keil veni asan selusien onen Ahi . Avaseini akur mahien veni , amules avitehiten selusien ten more longlongien usil Iesu .
66006010	Keil avisohiso keih min Ahi avit , “ ! Ahi Asuv ten Keihoen , kovi votut ka anatin ! ? Nengeis esuk kisan hakot ka mahien min meatin keil ten out netan koa amu vinvini komai ? ”
66006011	Sakini , Ahi san eisin taoh retai min keil , ka viteni min keil vit , “ Tuami keil koa en demkatien koa avi eiloheh onak , meatin keil ten out netan uas vini keil suval amumoni min kami . Sakini , miheseh avong havivi ris hetokol avong koa hulhulien ten keil hetokol hulhulien koa inau navat kati . ”
66006012	Evus , nales kei koa suval sili sipsip kum vas siil koa ahetai (6) en keil . Navong kum vasi , mari alu tai mulu en out netan . Meteai romukantei mun ka out mai vopoli suval eisin ten matien ; ka avati mun , maem teni mai vilhili suval ara .
66006013	Hitu keil umotmot amita en out netan suval hei manggo keil koa armentei veah umotmot navong angu takeih tai kulul lini .
66006014	Nales teilang sipasi luhu ka reini rokol keite vasi keilu teni . Vatihou vasi keil , ka aelan keil emun , amemea ran vule .
66006015	Navong tounah enek kur out , meatin vasi keil ten out netan uva avato suai en valengeihat keil ka en mari vali ahat ten vatihou keil : asuv houlu keil ten out netan ka hetetamen keil ; avat ten meatin keil tavaeen ka koakeil tounah one houlu ; koakeil keihoen mul en keil ral min meatin savsav keil ; koakeil avi slev ka koakeil emun amaluv .
66006016	Keil vasi avisohiso va min hou keil ka apeah ahat keil avit , “ ! Mihemerang koe komai li keke kei koa rondan en vulin ten keihoen en out nesa nalestei komai ! ! Miheav koe komai li keke vurohien onen kei koa suval sili sipsip nasuttei komai !
66006017	? Veni avong ten mari vurohien onealu emai li , ka isei li kilea vahisu eni ka vamoul ? ”
66007001	Katau en tounah keil enek , nales angelo ehat (4) amulomal en usite ehat (4) ten out netan . Keitel telring kat angu ehat (4) keke anou lintei tounah keil en out netan , vuo en atas vuo en vatiai etai .
66007002	Ka nales angelo tateisav tamun mea ran out ist , vuli kat siil koa isen Ahi koa moul mul ien . Kei viso keih va min angelo keil ehat koa Ahi san keihoen min keil avapurun out netan ka atas
66007003	vit , “ Minapuruntei out netan , atas , vuo vatiai keil hetokol avong meheling metai en veinan eiloheh keil koa avi onen Ahi orer hetal min siil onen . ”
66007004	Ka nakur longlongien ten hulhulien onen koakeil akur metai onen Ahi rokol taosen heite handred tai hanumau elu ka ehat mun (144,000) . Koakeil enek aka en vatiamal teindan elu (12) ten out Isrel :
66007005	Taosen heite teindan elu (12,000) aka retai en vatiamal vasi keil : Sudah , Ruben , Kat , Aser , Naptali , Manase , Simeon , Livae , Isekar , Sebiulon , Siosep ka Bensamin .
66007006	
66007007	
66007008	
66007009	Evus , nalele ka nales vangi meatin keil avi houlu vis avi houlu mok , meatin sakras vahul vasin keil . Vangite keil aka en meatin tateisav vasi keil , en vatiamal vasi keil , en kantri vasi keil , ka en selusien vasi keil . Keil vasi umai amulomal en meten kei koa mul en mari vulin ten keihoen ka en meten kei koa suval sili sipsip . Amusin en eisin taoh , avuli kat oumeil en he
66007010	ka avisohiso keih min keilu avit , “ ! Mututien ka venuk , Ahi , koa komul korondan en mari vulum ten keihoen , ka venuk koa kosuval sili sipsip ! ”
66007011	Navong aviteni mukonek , angelo vasi keil koa amul rahit mari vulin ten keihoen , elda keil , ka tounah ehat (4) koa amoul , keil umot avita netan min kei koa mul rondan ien , nae rokol atan , ka amasmasi .
66007012	Ka navong angelo keil enek amasmasi , avit , “ ! Anatin eli ! ! Komai mevati lat isom , ka memasmasuk ka mesan houhouen minuk ! ! Hetetamenien , meteisauen , hiasuvien , ka keihoen mul en Ahi orer lises ka lisenges ! ! Anatin ! ”
66007013	Evus , tai en elda keil visnau vit , “ ? Meatin keil ekek koa amusin en eisin taoh , kokilea keil aka kave ? ”
66007014	Ka navit kesi mini vit , “ Hetetamen , inau nareingeingeni , ka keik kokilea . ” Sakini kei viteni minau vit , “ Meatin keil ekek , keil avatimal keih rokol keite ten mari sakvisien takeih en out netan . Keil akas eisin ome en ran kei koa suval sili sipsip ka eisin keil ome mai muoh .
66007015	Ven koanek , keil amulomal en meten Ahi koa mul en mari vulin ten keihoen onen , ka vongien ka meneai aros ral mini en Eim Votut onen ka uva netan mini . Kei koa rondan en mari vulin ten keihoen helei kokoe en keil .
66007016	Amai ka maroro herkattei mun keil ka meteiai sisil herkantei mun keil ka saloh herpuruntei keil ,
66007017	veni kei koa suval sili sipsip koa mulomal en mari vulin ten keihoen helei kat revi keil . Helamun keil suval meatin mulamun sipsip keil , ka hetie sise min keil iha en vulioai ten moulien . Ka siamet ten mahien keil one , Ahi houl lati ran mete . ”
66008001	Navong kei koa suval sili sipsip kum vas siil ekor koa oulu (7) en keil , tounah vasi en out nesa aro raeng avong havivi .
66008002	Evus , nales vativar keil onen angelo keil koa avi oulu (7) koa amulomal lises en meten Ahi . Asani min keil amaru oulu (7) .
66008003	Angelo tateisav tamun mai mulomal vesesal ven ahor ten sanien . Kei kur more pesin koa amumoni en gol koa amunit tounah keil koa vite tahos ien . Asan ouai houlu koa vite tahos mini vaniti vatal hisien keil onen meatin votut keil onen Ahi . Angelo enek kuri valing revi en ahor ten sanien koa amumoni en gol koa mul vesesal en vulin ten keihoen onen Ahi .
66008004	Kei vou lat pesin en nan Ahi , ka tupas teni vina nesa ral min hisien onen meatin votut keil onen Ahi .
66008005	Evus , angelo kur pesin ka sieni en meneihang koa kuri ran ahor ten sanien . Evus , rang lini vita en out netan . Koanik sakin voulul mut ka muroh keih , ahil vilahil , ka alu mulu keih .
66008006	Evus , vativar oulu (7) onen angelo keil asak mesen keil avouh amaru one .
66008007	Navong vativar koa tai en keil muh amaru onen , amutah merali laklas keil ka ahang koa ara mul ien avita en out netan . Ahang enek kan lin oumunai vasi keil koa amoul en out netan , ka kan lin vatiai keil en hatte koa heite tai en atan keil en out netan . Ka hatte koa elu eni mules .
66008008	Evus , vativar koa elu (2) en keil muh amaru onen . Navong muhi , tounah tai koa alesi suval mari hou tai koa ahang mul ien , asoni va en atas . Koanek sakin hatte koa tai en atas keil mai vi ara , ka hatte koa elu eni mules .
66008009	Koanek sakin hatte koa tai en tounah keil koa amoul en atas umatmat , ka hatte koa elu en keil amules . Ka hatte koa tai en sip keil emun koa amul ien avi soksokeite , ka hatte koa elu en keil amules .
66008010	Evus , vativar koa etel (3) en keil muh amaru onen . Navong muhi , mari hitu tai koa ahang mul vilhili ien mot ran teilang ka bon hatte koa tai en oaisal ka vulioai keil , ka hatte koa elu en keil amules .
66008011	Isen hitu enek vi ' Kun ' ka sakin hati oai keil enek viles mai kun , ka meatin houlu umatmat veni amun oai takun enek .
66008012	Evus , vativar koa ehat (4) en keil muh amaru onen . Navong muhi , tounah tai mai bon hatte koa tai en meteiai , en avati ka en hitu keil emun . Ka hatte koa elu en keil mules . Sakini keil arritintei vasuval mulamu . En hatte koa tai en avong vasi , meneai mai vi malikelik , ka hatte koa elu eni meneai mules . Ka hatte koa tai en vongien vasi , maim tovuol , ka hatte koa elu eni maim mules .
66008013	Evus , naseipat ka nales veivakum tai mul muka en mesaiuai . Nalongen ren koa viso keih vit , “ ! Aue li ! ! Aue li ! ! Oh aue li ! ! Hetisa vis hetisa mok min koakeil amul en out netan navong vativar keitel koa telmules telhouh amaru oneatel ! ”
66009001	Evus , vativar koa elim (5) en keil muh amaru onen . Navong muhi , nales angelo tatisa tai mot mita en out netan suval hitu tai . Asan mini ki ten Vulvul koa keite teni tovuol .
66009002	Kei mai sehen Vulvul enek , ka tupas houlu kikistal ien suval tupas ten mari ahang tai . Tupas enek sakin meneai ka teilang malikelik .
66009003	Tounah keil asuval kal amita en out netan ran tupas . Keil akur poisen en vatike suval skopion keke avasan mahien houlu min meatin keil navong arili keil eni .
66009004	Akur mengkatien keke anapurun etai oumunai , vatiai vuo tounah sav keil koa avitehite amoul . Ahi maen keil avapurun meatin enges koa arkurtei metai onen en veinae .
66009005	Avati elim (5) , maen kal keil enek asakin meatin keil akur mahien houlu , ka anouastei keil anamatmat . Mahien enek suval mahien navong skopion rili meatin .
66009006	En avati elim (5) enek , meatin keil enek ilei kat matien , ka asakras avahotini ; anatin , keil ehehati mok avamat , ka matien helohosai ran keil .
66009007	Kal keil enek , tounah keil mul koe ave suval hos keil koa asak mesen keil ven vaeen . En vatie , nales tounah koa suval vatluvoluv ten hiasuvien koa amumoni en gol , ka veinae , nalesi suval veinan meatin .
66009008	Hilie tetaveah suval hilin ahin keil , ka lohe kan suval lohon laeon .
66009009	En veimase , hilive keih suval eisin ten vaeen koa amumoni en aean . Ka navong amuka , verien ten apoue suval mari verien navong hos keil houlu amuloh aleh kat tavaeen keil uva en out ten vaeen .
66009010	Poisen one mul en vatike suval skopion , ka navong arili meatin eni , meatin longe tisa vis tisa mok . Keil uva amul arili purun meatin keil rokol avati elim (5) .
66009011	Angelo tatisa koa lei kat Vulvul koa keite teni tovuol , kei vi asuv houlu one . En selusien onen me-Isrel keil , isen ' Abadon ' , ka en selusien onen me-Kris keil , isen ' Apolion ' koa aneite ten keilu vi ' meatin tou rasilinien . '
66009012	! Aue li ! Koanik keite ten avong tatisa tai . ! Ka aue , oh aue li , hekatau en koanik , avong tatisa elu mun luhemai luhekistal !
66009013	Evus , vativar koa ahetai (6) en keil muh amaru onen . Navong muhi , naraengon rea tai kistal ka en usite ehat (4) ten ahor ten sanien koa amumoni en gol koa mules en meten Ahi .
66009014	Rea enek viteni min vativar koa ahetai (6) en keil vit , “ ! Kiha ven angelo ehat (4) koa Ahi ling keil amules vesesal en mari oaisal Upretis , ka kimaen keil iha ! ”
66009015	Ven hati avong enek varei , en avong kati ten avati kati ten sua kati koanek , Ahi ling angelo keil en out enek keke arosin avong koa hemaen keil iha u vini hatte koa tai en meatin keil koa ten out netan , ka hatte koa elu en keil amules .
66009016	En leisanien onak , nalei revi en hos keil ka koakeil amuloh en keil . Meatin keil tavaeen koa amuloh en hos , nalong hulhulien ten keil vi milian handred elu (200,000,000) . Eisin tavaeen one vilhili suval ahang , blu suval atas , ka okohis suval sulfa . Vatin hos keil asuval vatin laeon , ka ahang , tupas ka sulfa akistal ran onge .
66009017	
66009018	Mahien keitel ten ahang , tupas , ka sulfa koa kistal ran onge mu vinvini hatte koa tai en meatin keil ten out netan , ka hatte koa elu en keil amules .
66009019	Keihoen onen hos keil mul en onge . Ka vatike emun akilea avapurun meatin keil veni vatike suval tetal koa vatin mul .
66009020	Meatin keil koa armattei veah ven ahang , tupas vuo sulfa , keil arvilestei ran sakien koa uva netan min nana keil ka tounah sav keil koa amumoni en he . Vuo , amules uva netan min ninin tisa keil ka min nana keil . Anatin , amules umot min nana keil koa amumonis en gol , silva , brons , ahat , ka ai koa asakras avalele , asakras avataengon tounah , ka asakras avakaka .
66009021	Arvilestei ran sakien koa amu vini meatin sav keil , sakien ten eimas , sakien ten hoeasoen , ka sakien ten henaien one .
66010001	Evus , nales hetetamen tamun onen angelo keil mita netan ran out nesa . Kei kav koe en mahmah keil ka mitiet tai ka rahit vatin . Veinan suval meteiai ka alen keilu lusuval ahang koa vilhili vina nesa .
66010002	En hen , kei kur kat pepa tai koa avue mules koa selusien mul ien . Ling alen matu va en atas , ka alen koa meil lingi mul en atan .
66010003	Evus , viso keih suval makulien onen laeon tai . Navong viso evus , rea oulu (7) muroh keih suval voulul .
66010004	Navong rea keil enek selus mukok , inau nasak mesenau keke matisi . Ka naraengon rea tai selus ka nesa vit , “ Asa koa voulul viteni en avong oulu (7) enek , kihuli kati hel enuk ka konatis lattei . ”
66010005	Evus , angelo koa nalesi mulomal en atas ka en atan mutelan hen matu vina nesa
66010006	ka mumon hatkatien takeih en isen Ahi , koa moul lises ka lisenges , koa mumon teilang nesa ka out netan , atas ka tounah vasi amul en keil . Angelo viteni vit , “ ! Anatin eli , Ahi hertountei mun !
66010007	Ka navong angelo koa oulu (7) en keil uh amaru onen , Ahi houm vasin hatkatien suai keil onen . Houmoni hesuval koa kei vit meseni tuai min provet keil koa avi eiloheh keil onen . ”
66010008	Evus , rea koa naraengoni mulamu selus eris ka en out nesa ka viteni minau vit , “ Kiha kikur pepa koa avue tuai mules en hen angelo koa mulomal en atas ka en atan . ”
66010009	Sakini nuva ven angelo enek ka navisi vasan pepa enek minau . Kei viteni minau vit , “ Kikuri ka kiani . En vangom hekun , ka en ongom , kei hekas hesuval hani . ”
66010010	Sakini nakur titi pepa enek ran hen ka nakani . Navotini keke kas suval hani en ongok , ka navong nakani evus , kei viles esuk mai kun en vangok .
66010011	Evus aviteni minau vit , “ Keik kita usil selusien onen Ahi hati tamun usil asa houmoni min meatin tateisav keil koa aka en kantri keil houlu ka selusien keil houlu , ka usil asuv houlu keil . ”
66011001	Evus , asani minau ai tai koa nakilea nakur mita eni , ka aviteni minau avit , “ Kiha ka kihuli mita ten Eim Votut onen Ahi ka ten ahor ten sanien teni . Ka kihuli lat koakeil amul uva netan en Eim Votut enek .
66011002	Ka vieh teni , konahulitei mita teni , veni Ahi sani tuai min koakeil arkileatei kei . Keil imai ihetan en Taon Votut avati hanumau elu ka elu mun (42) .
66011003	En avong taosen tai handred elu ka hanumau etel (1,260) enek , inau nisan keihoen min provet onak helu (2) koa luheselus usil anatinien onak . Luhesin en eisin tatangien ka nisila keilu keke luheha luheta usil selusien onak min meatin keil . ”
66011004	Meatin keilu enek luvi vati olip keilu ka laet elu koa lumulomal en meten Ahi Asuv koa mul losil kat out vasi netan .
66011005	Ka munak meatin etai hehit vapurun keilu , ahang hekistal en ongealu ka hean lin koakeil avi vativieh ral min keilu . En sise enek , meatin etai koa hehit vapurun keilu , hemat .
66011006	Luhekur keihoen luvating koe ous keke hermustei hetokol keite ten avong koa luheta usil selusien onen Ahi eni . Luhekur keihoen keke lukilea luvahiles oai vasi keil avamai avahi ara . Ka keihoen hel en keilu keke luvailea luvasan mahien savsav keil vapurun meatin keil en out netan en avong vasi koa keilu ealuvati .
66011007	Navong luhehit vasin selusien koa Ahi sani min keilu , tirendan tisa tai hemea ran avul koa keite teni tovuol . Kei helin keilu en vaeen ka hou vinvini keilu .
66011008	Ka teiai onealu hematil heles en sise ten mari taon ten out Serusalem koa Iesu , Asuv onealu , amuti kati en aiveave eni . Avise mari taon enek en eis suai elu (2) mun : Sodom vuo Isip .
66011009	Meatin keil ten kantri vasi , vatiamal vasi , selusien vasi ka vati meatin savsav keil ilei mamah en teiai onealu avong hetel (3) hetokol taviai ten avong sav teni . Keil irmaentei avatahin keilu .
66011010	Meatin vasi keil ten out netan isi keil hehi houlu ven matien onealu . Umon mari ale keil ka isa kekes en sanien min keil , veni provet keilu enek lusakin mahien houlu akikistal mai en meatin keil ten out netan .
66011011	Ka en taviai ten avong ehat (4) , Ahi hesan sehien ten moulien min keilu ka luhelomal eris . Ka koakeil ilesi , imaleilei hehi houlu .
66011012	Evus , provet keilu enek luhetaengon rea tai heka en out nesa hehit , “ ! Luma nesa ekok ! ” Ka en meten meatin keil avi vativieh ral min keilu , luhehina en out nesa en mahmah tai .
66011013	En hati avong enesek , mari alu tai helu . Koanik hesakin hatte koa tai en eim keil ten mari taon enek hemerangle , ka hatte koa ouhat (9) eni hetahos heles . Ka meatin keil hetokol taosen oulu (7,000) imatmat . Meatin sav keil koa ilesi imaleilei houlu ka ikul anatin en hetetamenien onen Ahi ten out nesa .
66011014	Aue li ! Koanik hehi keite ten avong tatisa koa elu (2) . ! Ka , aue , oh aue li , hekatau en koanik , koa etel eni hemai hekistal hervitei tuetin !
66011015	Evus , vativar ten angelo keil koa oulu (7) en keil muh amaru onen . Navong muhi , naraengon rea keil takeih ka en out nesa aviteni avit , “ Kosa , hiasuvien onen Ahi Asuv orer ka onen Kristo onen mita en out netan , ka Ahi helosil kati lises ka lisenges . ”
66011016	Evus , elda hanumau tai ka ehat (24) koa arondan en titi vule keil ten keihoen en meten Ahi , keil umot uva netan mini , nae vita rokol atan ka amul amasmasi .
66011017	Amusau mini avit , “ ! Ahi Asuv ten Keihoen koa komul kosa ka komul mulamu , meviten hihuri minuk veni keik korie lat mari keihoen onom ka kumai suk kovalosil kat vasi out netan .
66011018	Koakeil arkileatei keik , tine katiat , ka avong ten vurohien onom emai . Koanik vi avong koa kiling hakot en meatin keil umatmat . Koanik vi avong koa kisan ui umen min provet keil koa avi eiloheh keil onom , ka min meatin votut keil onom koa avouhou enuk , koakeil avi hetetamen vita rokol meatin kuren keil emun . ! Koanik vi avong kipurun koakeil amul apurun meatin sav keil en out netan ! ”
66011019	Evus , metareh ten Eim Votut onen Ahi en out nesa seha , ka ales Bokis ten Hatkatien mul ien . Navong metareh seha , ahil vilahil , voulul mut ka muroh , alu tai mulu , ka merali laklas houlu rivtiv ran teilang .
66012001	Evus , nalesi mari tounah sal tai kistal en teilang koa sakinau namundem usil aneite teni . Ahin tai koa musin en meteiai suval eisin omon , ka avati mul en hehen alen keilu koa rie lati keke hetetamenien onen mariso . Ka vatluvoluv ten hiasuvien mul en vatin koa hitu teidan elu (12) amul ien .
66012002	Ahin enek , vesesal vakur tivava , ka mahien keil ka aplitu ten hasuen sakini mis houlu .
66012003	Evus , tounah sal tamun kistal en teilang . Mari dragon tai koa vilhili kistal . Vatin oulu (7) ka hon keil onen halualim (10) , ka vatluvoluv mul retai en vatin vasi keil .
66012004	En avuken , kei mutavis lin hatte koa tai en hitu keil amea ran teilang ka son keil amita en out netan , ka hatte koa elu en keil amules . Kei mai mul vesesal ven ahin keke kilea van lat tivava onen navong hehasi lati .
66012005	Evus , ahin kur tivava tai , ehon tai , koa helosil kat out vasi netan hekeih . Ka tivava enek , navong avasi lati , asavul lati ka akur seheni va ven Ahi ka alingi rondan en mari vulin ten keihoen onen .
66012006	Ahin enek lohosai va en out volvol , va en out koa Ahi sak meseni tuai veni . Ekonek , ilei kat revi hetokol avong taosen tai handred elu ka hanumau etel (1,260) .
66012007	Evus , en out nesa , vaeen kur out . Vativar Maekel ka angelo keil onen uvae ral min dragon enek ka angelo onen keil .
66012008	Onen Maekel , amulin keihoen onen Dragon ka angelo keil onen , ka armaentei mun avato en out nesa .
66012009	Anatin , mari dragon , amot telamu koa avise en Temat , vuo Setan , keil aso lati ran out nesa . Kei koa mul luvos meatin vasi keil ten out netan , vativar Maekel soni mita netan ral min angelo keil vasi onen .
66012010	Evus , naraengon rea takeih tai en out nesa viteni vit , “ ! Kosa , Ahi mutut meatin keil onen ral min keihoen onen ! ! Kosa , kei vothot en hiasuvien onen ka mita keke valosil kat keil ! Kosa , kei ling keihoen koa marite mok en hen Kristo koa kei rie lati . Veni tai koa mulomal en meten Ahi orer ka mul selus karen isen tuer keil ka tukahin keil orer meneai ka vongien , kosa , aso lati tuai ran out nesa .
66012011	Tuer keil ka tukahin keil orer aloh lin Temat veni aling demkatien one en kei koa ran mue suval sili sipsip tai , ka armemoutei keke avitehiten anatinien teni min meatin sav keil . Keil amundem maen moulien one keke avatimal keih en demkatien keil one , avaseini akur matien veni .
66012012	! Kami vasi koa miro en out nesa , mihesi kami ! Ka , aue li , hetisa min kami koa miro en out netan ka en atas , veni Temat vita netan ven kami . Kei vilelau en vurohien , veni kilea keke avong onen tamure sesuk . ”
66012013	Navong dragon lei kilea keke asoni tuai vita en out netan , kei mul likat ahin koa kur ehon .
66012014	Ka ahin enek , Ahi sakin mari apouen veivakum elu lukistal luka en aven . Ral min keilu , kei va en out volvol , va en out koa alei kat revi sua etel (3) ka avati ahetai (6) emun . Ekonek kilea val seh ran dragon enek .
66012015	Evus , dragon enek mulu lat mari oai mue musil kat ahin enek keke valeh lati vaha .
66012016	Ka atan kataun ahin enek . Atan seha ka mun vasin oai koa kistal en ongon dragon .
66012017	Navong lesi , dragon enek tin vepeng houlu kat ahin enek . Sakini va vit voumon vaeen vatal min titan keil : koakeil along kat mengkatien onen Ahi ka amul avitehiten anatinien usil Iesu min meatin sav keil .
66012018	Ka dragon va mulomal en sisi atas .
66013001	Evus , nales tirendan tisa tai mea ran atas . Vatin oulu (7) ka hon keil onen halualim (10) , ka vatluvoluv mul retai en hon vasi keil . Ka tetai en vatin keil akur kat eis ten hetetamenien koa avenani ran Ahi vahi one .
66013002	Tirendan tisa enek nales aven suval aven lepard , alen keil suval alen bear ka ongon suval ongon laeon . Min tirendan tisa enek , dragon san keihoen onen , vulin ten keihoen onen , ka hiasuvien onen keke valosil kat tounah houlu .
66013003	Tai en vatin tirendan enek , tounah tai kula koa alesi avit hemat veni . Ka navong mai ris moul tahos , meatin keil ten out vasi netan amuti manin eni ka amusil kati .
66013004	Koakeil vasi enek uva netan min dragon veni kei san hiasuvien onen min tirendan enek . Ka uva netan emun min tirendan tisa avit , “ ? Isei kur keihoen suvali ? ? Isei kilea vavae vatal mini ? ! Meatin tovuol ! ”
66013005	Ahi maen tirendan enek val vahasi kei vahiteni keke hetetamenienen onen vinvin en hetetamenien onen Ahi . Ahi maeni mun keke vakur hiasuvien valosil kat out vasi netan avati hanumau elu ka elu mun (42) .
66013006	Kei mul musili Ahi , selus karen isen ka out ro ien , ka selus karen koakeil emun aro en out nesa .
66013007	Kei , Ahi maeni vahu vatal meatin votut keil onen va vio . . . u rasil lin keil . Tirendan enek , Ahi maeni vakur keihoen valin vatiamal vasi keil , valin meatin keil ten kantri vasi keil ka selusien vasi keil , ka valin vati meatin savsav keil emun .
66013008	Meatin vasi keil aro en out netan iha netan mini . Ka koakeil enges varei ise amutisi en Tus ten Moulien koa onen kei koa amuasi emat suval sili sipsip , keil irvatei netan mini . Ise , amutis kati mul en Tus ten Moulien enek mulamu en avong amumon out netan .
66013009	! Munak ralingomi mul , mihetaengoni !
66013010	Isei koa Ahi vat kati keke avahuli kati , kei ihuli kati . Isei koa Ahi vat kati keke avatili vini en naef tavaeen , kei itili vini eni . Sakini , Ahi mul vis meatin votut keil onen ilomal hekeih en demkatien one .
66013011	Evus , nales tirendan tisa tamun kistal ran atan . Hon onen elu (2) suval hon sipsip , ka selusien onen keih suval dragon .
66013012	Tirendan tisa koa mulamu maeni valosil kat tounah keil en usite onen . Kei keih kat meatin keil koa amul en out netan keke iha netan min tirendan tisa koa mulamu , koa tounah tai kula ka moul eris tahos .
66013013	Tirendan enek koa mai katau , kei mumon memari merikel keil suval mumon ahang ka en teilang nesa mita netan keke meatin vasi keil alesi .
66013014	Ahi maen tirendan enek koa mai katau , va luvos meatin vasi keil ten out netan en merikel keil koa mumoni en usite onen tirendan koa mulamu . Kei luvos meatin keil ka sakin keil amumon nana tai ven tirendan koa asal vini en naef tavaeen tai ka moul eris tahos keke avahouhou mini .
66013015	Ahi maen tirendan tisa koa katau voumon nana onen tirendan koa mulamu valeh eang ka vamoul . Sakini , nana enek kilea vaselus ka vasan matien min koakeil arvatei netan mini .
66013016	Tirendan koa katau keih kat meatin vasi keil avakur metai en he matu vuo en veinae : koakeil avi hetetamen vita rokol koakeil avi meatin kuren enges , koakeil tounah one houlu vita rokol koakeil avi livere , koakeil amaluv vita rokol koakeil avi slev .
66013017	Meatin koa metai enek tovuol eni , kei sakras vahulhul vuo voumon tounah tahulien . Metai enek vi isen tirendan tisa koa mulamu vuo hulhulien ten isen .
66013018	Aneite ten koanek hekistal en koakeil avi metaluv , veni koakeil ileilien one mul akilea avoum lat aneite ten hulhulien teni . Hulhulien ten isen vi ahetai ahetai ahetai (666) .
66014001	Evus nalele , ka nales kei koa suval sili sipsip mul mulomal en Vatihou Saeon . Ka meatin onen koa avi taosen handred tai hanumau elu ka ehat (144,000) amulomal ral mini . Koakeil enek akur kat metai en veinae koa isen kei koa suval sili sipsip ka isen Tamen amutisi ien .
66014002	Ka naraengon rea tai ka en out nesa koa musel keih suval navong mari tahi muti rum en ahat keil , vuo suval navong voulul muroh . Verien teni suval navong meatin keil apilei en string keil ten harp one .
66014003	Meatin koa avi taosen heite handred tai hanumau elu ka ehat (144,000) enek amulomal en meten koakeil amul en out nesa , en meten tai koa mul en mari vulin ten keihoen , en meten tounah keil ehat (4) koa amoul , ka en meten elda keil emun . Navong amulomal mukok , amul amusau en souen hau tai koa onen koakeil Ahi kulat keil ran out netan , koakeil enges koa avi handred tai hanumau elu ka ehat (144,000) enek akilea avasauni .
66014004	Koakeil enek , arpuruntei keil vatal min etai ahin . Anatin , keil amumon rendemien one keke avousil kat Ahi enges ka irrotei hetal min etai ahin . Amusil kat kei koa suval sili sipsip en out vasi koa kei mul va en . Avul lat keil ran meatin sav keil ten out netan ral min ran Iesu keke imai ilomal en meten Ahi ka en meten kei koa suval sili sipsip keke imai isuval moei sanien votut heha min keilu .
66014005	En moulien vasi one , arluvostei meatin ka sakien keil one mutolas .
66014006	Evus , nales angelo tamun muka nesa en mesaiuai . Kei kur kat more longlongien koa ten lisenges vahitehiteni min meatin savsav vasi keil ten out netan : koakeil ten vatiamal vasi keil , koakeil ten selusien vasi keil , koakeil ten kantri vasi keil , ka min vati meatin savsav keil emun .
66014007	Kei selus en rea takeih tai vit , “ ! Mihouhou min Ahi ka mihekul anatin en hetetamenien onen ! Ven avong emai keke kei valing hakot en meatin vasi keil . ! Miheha netan min kei koa mumon teilang nesa , out netan , atas ka vulioai keil ! ”
66014008	Katau en koanek , angelo koa elu eni muka ka vit , “ ! Taon tatisa merangli koa avise en Babilon ven hetetamenien onen ! Ahi san mahien ten vurohien min meatin teni veni asakin meatin ten kantri vasi keil alokovein sakien tetahos keil ka amusil sakien tatisa keil suval hoeaso tai san uaen min meatin keke voum vatisa vatal mini ! ”
66014009	Katau en koanek , angelo koa etel en keitel muka musil koa keilu lumulamu . Kei viteni en rea takeih tai vit , “ Kami koa miva netan min tirendan koa mulamu ka min nana onen , ka mikur metai onen mul en veinami vuo en hemi ,
66014010	kami varei mihekur mahien ten vurohien onen Ahi koa hekeih vis hekeih imok . ! Ahi heson kami miheha en ahang takeih keke mihelong mahien tatisa en meten angelo votut keil ka en meten kei koa suval sili sipsip .
66014011	Kami koa miva netan min tirendan ka nana onen , ka koa mikur metai ten isen , tupas ten mahien onami hehina nesa lises ka lisenges , mahien onami sakras vavus . ”
66014012	Sakini , meatin votut keil onen Ahi koa along kat mengkatien onen ka amusil kat Iesu , tahos ilomal hekeih en demkatien one .
66014013	Evus , naraengon rea tai ka en out nesa koa vit , “ Kitis selusien koanik : Kosa heha , tokolkatien hel ven koakeil imatmat ven demkatien one en Asuv Iesu ! ” Ninin vit kesi vit , “ ! Anatin eli ! Keil iseh revi ran umen takeih one , keil ikur uite ten sakien tetahos keil koa amumoni . ”
66014014	Evus , nalele ka nales mahmah tai koa muoh . Ka meatin tai mul rondan ien koa alesi suval Natin Meatin . En vatin , vatluvoluv mul koa vi gol , ka vuli kat huknaef tai koa kan mul en hen .
66014015	Evus , angelo tamun kistal ran Eim Votut ka visohiso keih va min kei koa rondan en mahmah vit , “ Kikur kat huknaef onom ka kum hetal mini , veni kosa vi avong tasuhut en meatin vasi keil ten out netan keke avaling hakot en keil . ! Anatin , tounah keil en out netan men keke avasuhut eni ! ”
66014016	Evus , kei koa rondan en mahmah sein huknaef onen en out netan , ka kei musuhut tounah vasi koa mul ien .
66014017	Evus , nales angelo tamun kistal ran Eim Votut en out nesa , ka kei mun vuli kat huknaef tai koa kan .
66014018	Evus , angelo tamun , koa lei kat ahang lu ten ahor ten sanien ka ven avet enek . Kei viso keih vina ven angelo koa vuli kat huknaef koa kan vit , “ ! Kikur kat huknaef onom ka kitei lat meatin keil ten out netan veni asuval hei grep keil koa men tuai en nei grep keil ! ”
66014019	Sakini , angelo sein huknaef onen en out netan , rei hei grep keil ran vatte . Evus , so ruain keil uva en out koa ave lin site rani koa vi out ten mari vurohien onen Ahi .
66014020	Hei grep keil enek , ave lin site rani en out hae ten taon ten out Serusalem , ka ara teni mue rani suval oaisal koa taveah teni rokol kilomita handred etel (300 km) ka anev teni vesesal rokol mita elu (2) .
66015001	Evus nales mari tounah sal tamun kistal en teilang koa sakinau namundem usil aneite teni . Nales angelo oulu (7) koa akur kat mahien oulu (7) . Mahien keil ekek avi mahien ekor koa hetie lat vurohien ekor onen Ahi .
66015002	Evus , en out nesa nales out suval navong atas mutolas ka mekaikai suval kilas koa ahang emun mul ien . Nales koakeil avatimal keih ka amuli en vaeen ten demkatien va kat tirendan tisa koa mulamu , nana onen ka hulhulien ten isen . Keil amulomal vesesal en atas koa suval kilas , ka avuli kat harp keil one koa Ahi sani min keil .
66015003	Keil amusau en souen koa onen Mosis , eiloheh onen Ahi , ka souen onen kei koa suval sili sipsip avit , “ Ahi Asuv ten Keihoen , tounah keil komumoni marite ka tahos imok . Kovi Asuv Houlu ten kantri vasi keil , ka sakien keil vasi onom mal ka vi anatin .
66015004	Meatin vasi keil ihouhou venuk . Keil ihati lat isom en hetetamenien , veni keik kos kovi votut . Kantri vasi keil imai ka iha netan enuk , veni alei kilea sakien ten maluen onom . ”
66015005	Katau suk , nalele en out nesa , ka nalesi keke asehen out votut , neim en Eim Tavolin onen Ahi .
66015006	Angelo koa oulu (7) amea ran Eim Votut koa isan mahien oulu (7) min meatin keil ten out netan . Keil amusin en eisin taoh koa muto ka merendas , ka en veimase , amuan kaliko koa kala teni suval gol .
66015007	Evus , tai en tounah ehat (4) koa moul , kei sasan retai en more pesin koa amumoni en gol min angelo keil koa avi oulu (7) . Pesin keil enek avilelau en vurohien onen Ahi koa moul lises ka lisenges .
66015008	Tupas ten hetetamenien ka keihoen onen Ahi sien Eim Votut . Sakini meatin sakras vaha neim ien hetokol keite ten mahien oulu (7) koa angelo oulu (7) akur kati .
66016001	Evus , nalong rea takeih tai mul selus en Eim Votut va ven angelo oulu (7) enek vit , “ Miheha mihetah mahien koa mul en pesin oulu (7) ten vurohien onen Ahi hehita en out netan ! ”
66016002	Sakini angelo koa mulamu en keil va ka mutah mahien koa mul en pesin onen vita en out netan . Sakin utua tatisa keil akikistal en koakeil akur metai ten tirendan tisa ka koa uva netan min nana onen . Ka mahien teni tisa vis tisa mok .
66016003	Evus , angelo koa elu (2) en keil mutah mahien koa mul en pesin onen vita en atas ka atas mai suval hatira ten meatin koa mat . Koanek sakin tounah vasi keil amoul en atas umatmat .
66016004	Evus , angelo koa etel (3) en keil mutah mahien koa mul en pesin onen vita en oaisal keil ka vulioai keil . Sakin oai keil enek aviles umai avi ara .
66016005	Ka naraengon angelo koa losil kat oai keil ten out netan vit , “ Ahi koa kovi votut , komul kosa ka komul mulamu , hakot keil enek komumoni mal .
66016006	Meatin keil enek asakin ran meatin votut keil onom ka provet keil amue , sakini komul kosan ara min keil amuni . ! Mukonek , keil amul akur kes asas keil amumoni ! ”
66016007	Evus nalong rea tai en ahor ten sanien koa vit , “ ! Ahi Asuv ten Keihoen ! ! Anatin eli , hakot keil onom vi anatin ka mal emok ! ”
66016008	Evus , angelo koa ehat (4) en keil mutah mahien koa mul en pesin onen vita en meteiai . Sakin meteiai ritin keih vis keih ka kan purun aven meatin keil ral ahang teni .
66016009	Meteai kan purun keil en titinien teni koa keih emok . Ka meatin keil arvilestei ran tisaen one ka arvou lattei Ahi ven hetetamenien onen . Vuo , keil amusisil va kat isen koa keihoen ten mahien keil mul en hen .
66016010	Evus , angelo koa elim (5) en keil mutah mahien koa mul en pesin onen vita en vulin ten keihoen onen tirendan tisa koa mulamu . Sakin mankoli mutaloh koe out vasi koa losil kati . Meatin keil aval lohe ven mahien keil akuri
66016011	ka amusisil va kat Ahi ten out nesa ven mahien ka utua tatisa keil one . Ka keil arvilestei varei ran sakkalkalien keil one .
66016012	Evus , angelo koa ahetai (6) en keil mutah mahien koa mul en pesin onen vita en mari Oaisal Upretis . Sakin oaisal enek mai memes keke vasan sise min asuv houlu keil ten out ist ka meatin tavaeen keil one avoual eni avaha .
66016013	Evus , nales ninin tatisa etel (3) koa ales keitel telsuval frog . Keitel telmul telmemea ran ongon dragon , ran ongon tirendan tisa , ka ran ongon provet taluvosien onen .
66016014	Frog keitel enek telvi ninin tisa keitel koa telmul telmumon memari merikel keil . Ninin tisa keitel enek telva ven asuv houlu vasi keil ten out netan keke telvalah ruain keil avamai out vatas . Imai keke avasak mesen keil ven mari vaeen koa hel en Mari Avong ten Hakot onen Ahi ten Keihoen .
66016015	Keil ilah ruai en out koa avise en selusien Hibru vit ' Armagedon ' . Navong namul nalesi , Asuv Iesu viteni vit , “ ! Mihetaengon revi ! Inau nimai en avong koa miheteingeingeni hesuval tarhena tai . Ka tokolkatien onen Ahi hel en kei koa hetos helele ka hel hesak mese en avong vasi ven amairisien onak . Kei hesuval meatin koa ro lele ka musin revi keke munak heti manin en tounah , kei hermemoutei veni mul kaka hon . ”
66016016	
66016017	Evus , angelo koa oulu (7) en keil mutah mahien koa mul en pesin onen en mesaiuai . Navong mumoni , rea takeih tai selus ka en vulin ten keihoen koa mul en Eim Votut vit , “ ! Vus tuai ! ”
66016018	En hati avong enek , ahil vil , voulul mut ka muroh , ka mari alu mulu . Alu koanik mulin alu sav keil koa akur out en avong koa Ahi ling meatin keil en out netan rokol avong koanik . Anatin , alu koanik tisa mok mulin alu savsav vasi keil .
66016019	Sakini mari taon ten out Babilon sipasi heite etel (3) , ka mari taon keil en kantri vasi keil amerangli . Ahi mundem kat tisaen keil onen koakeil ten mari taon koa aling eis suai eni vi Babilon , ka san mahien ten mari vurohien onen va kat keil .
66016020	Navong alu mulu keih mukok , aelan vasi keil ka hou vasi keil amerangli avupuol varei .
66016021	Ran teilang , memari laklas umotmot koa retai en keil ameas rokol kilo hanumau elu (40) . Navong umotmot , abon meatin keil ka keil esuk amusili Ahi ven mahien ten laklas enek tisa vis tisa mok .
66017001	Evus , tai en angelo keil koa avi oulu (7) koa akur pesin keil , kei mai venau ka vit , “ Amai , ka nitie minuk hemukave Ahi hesan hakot min hoeaso koa meatin vasi keil akilea eni . Kei vi mari taon enek koa amuti vesesal en oaisal keil .
66017002	Asuv houlu keil ten out netan amumon sakien tatisa ral mini , ka meatin keil ten out netan emun amun uaen onen ten sakkalkalien , umai avi vau eni , ka amumon sakien ten hoeasoen ral mini . ”
66017003	Navong selus minau evus , Ninin Votut sienau , ka angelo koanik kur inau melva en out volvol . Ekonek , nales ahin tai rondan en tirendan tisa koa mulamu koa aven vilhili . Vatin oulu (7) ka hon keil onen halualim (10) . Ka ka vasin aven , amutis eis keil ten hetetamenien mul ien koa venani ran Ahi vahi onen .
66017004	Ahin enek musin en eisin ten hetetamenien koa vi pepol ka vilhili . Kei mosan eni en gol , mormore ahat ka veimesau keil tetahos . En hen , mul vuli kat kap tai koa vi gol koa vilelau en tounah keil avi amus ka atisaso , keil avi heite ten sakien tatisa keil onen .
66017005	En veinan amutis eis suai tai koa aneite ten mukok : “ Mari Babilon , latin hoeaso vasi keil ka vatte ten sakien tisa keil vasi en out netan . ”
66017006	Ahin enek mul sakin meatin sav keil amu vinvini meatin votut keil onen Ahi ka koakeil avitehiten anatinien usil Iesu . Nalesi keke ahin enek vi vau en rae suval ahin koa munmun va vio . . . vi vau en uaen . Ka navong nalesi , namuti manin vareis .
66017007	Ka angelo vis nau vit , “ ? Komuti manin vensa ? Inau nihitehit lin aneite ten tirendan ekek koa vatin oulu (7) ka hon halualim (10) ka en ahin koa rondan eni .
66017008	Tirendan koa kolesi , kei mul mulamu , romultei mun kosa , ka hervitei tuetin , hel hemea ran Vulvul koa keite teni tovuol . Hevus , ilamuni iha ka u vini . Meatin keil ten out netan koa ise armutis kattei en Tus ten Moulien mulamu en avong amumon out netan , keil iti manin en tirendan enek . Anatin , keil iti manin navong ilesi keke tirendan enek mul mulamu , romultei mun kosa , ka hel hekistal eris en avong hemai veah .
66017009	“ Aneite ten leisanien enek hemai hehothot en koakeil rendemien ten metaluv mul en keil . Avat oulu (7) onen tirendan enek vi hou oulu (7) koa ahin enek mul rondan ien . Avat oulu (7) enek , aneite tamun teni vi asuv houlu oulu (7) .
66017010	Elim en asuv houlu keil enek uvus tuai , tai mul losil kat out kosa , ka koa ekor en keil , kei romaitei veah . Navong hemai , Ahi hemaeni helosil kat out ten avong havivis .
66017011	Ka tirendan tisa koa moul mulamu ka romoultei mun kosa , kei mun vi asuv houlu tai koa vi outel (8) en keil . Kei hesuval asuv houlu oulu (7) ka Ahi helamuni heha ka hou vini .
66017012	“ Hon halualim (10) koa kolesi , keil avi asuv houlu keil koa arlosil kattei veah etai out . Keil ikur hiasuvien one ten avong havivis keke avalosil kat out keil en out netan vatal tirendan tisa .
66017013	Koakeil halualim (10) ekek , rendemien one vatte hetas keke imaen keihoen ka losilkatien one min tirendan tisa enek .
66017014	Keil ivae kat kei koa suval sili sipsip ka onen keil koa kei vise keil ka rie lat keil avousil kati lises . Ka kei helin tirendan ka onen keil veni kei vi Asuv Houlu onen asuv houlu savsav keil , ka vi Avat onen avat savsav keil . ”
66017015	Angelo viteni mun minau vit , “ Oaisal keil kolesi koa hoeaso mul rondan ien , keil avi tatavolien usil meatin keil koa aka en vangi meatin keil , kantri keil , vati meatin tateisav keil , ka selusien keil ten out netan .
66017016	Hon keil halualim (10) ka tirendan koa kolesi , keil imai itisa kat hoeaso enek . Keil imai ilah lat vasin tounah keil onen ka ilokoveini hekaka hon . Keil ian teiai onen ka iling ahang hean lini .
66017017	Asuv houlu halualim (10) enek , Ahi ling rendemien onen mul en keil keke avoumoni vamukonek ka avamaen keihoen ka losilkatien one min tirendan tisa enek hetokol avong selusien onen hemai hekistal hehi anatin .
66017018	“ Ahin koa kolesi vi mari taon koa mul losil kat asuv houlu savsav keil ten out netan . ”
66018001	Katau en koanek , nales angelo tamun ka ran out nesa . Hetetamenien onen marite ka muohien onen vihil ka vasi out netan .
66018002	Kei makul keih vit , “ ! Ahi hesakin mari taon ten out Babilon hemerang ! ! Kei hemerangli varei ! Meatin keil teni hetovuol emun . Vuli eim keil teni hemai hehi out tatosuaien onen temat keil ka ninin tisa keil enges . Aman tatisa keil enges ito kos ien .
66018003	Mari taon enek heles vurohien onen Ahi veni kei suval ahin koa vi hoeaso koa mul leh rendemien onen meatin ten kantri vasi keil keke umai amum tisa ral mini . Anatin , kei hekur mahien veni mum tisa ral min asuv houlu keil ten out netan , ka veni kei envati mok hehilelau en tounah tetahos keil ka sakin koakeil vasi ten out netan asalem en tounah akur mane houlu rani . ”
66018004	Evus , naraengon rea tateisav tamun ka en out nesa vit , “ Meatin onak keil almea ! Almea rani ! ! Minapiltei en tisaen onen ! ! Mihelei kati keke minakurtei mahien natal mini !
66018005	Veni tisaen keil onen susupat vina nesa rokol out nesa , ka Ahi mundem kat sakkalkalien keil onen .
66018006	Mihoumoni mini hesuval koa kei mumoni min kami . Mihesa kesi mini hatte helu hesuval koa kei mumoni . Kap ten mahien koa kei sani min kami mimuni , mihesien uaen ten mahien eni koa hekeih imok hatte helu keke hemuni .
66018007	Mihesan mahien mini ka mihesakini helonge hetisa hehi houlu . Anatin , mihoumoni mini hemal hevinvin en hetetamenien ka tounah keil ten out netan koa kei lahi ven kei sasen . Ven kei vit sasen eni vit , ' Narondan ekok ka navi Kwin ! Narvitei vatina tai ka nasakras matang . '
66018008	Ven selusien ten hetetamenien onen , mahien keil onen hemai hesuti ka hou lini en avong hetas : mesaien keil ipuruni , kei hetang , ka amai heati . Ahang hemai hean lini , veni Ahi Asuv koa mul san hakot mini , keihoen onen marite . ”
66018009	Asuv houlu keil koa amumon sakien tatisa ral mini ka akapil ral mini en envatien onen en tounah keil ten out netan , navong keil iles tupas ten ahang koa kan lini , itangisi ka simete hemotmot .
66018010	Keil ilomal soutin , veni imetau anakur mahien natal mini . Keil ihit , “ ! Aue li , tisa vis tisa mok min mari taon ten out Babilon ! Avaseini keihoen onen marite , en avong havivis , kur vasin mahien onen . ”
66018011	Meatin keil ten out netan koa asalem en tounah , keil emun itangisi ka simete hemotmot , veni meatin tovuol emun koa vahul tounah ran keil .
66018012	Anatin , meatin tovuol vahul tounah koa amumoni en gol , silva , ahat koa merentas ka veimesau tetahos keil . Irvultei mun more eisin keil koa muoh , vilhili ka pepol vatal min eisin tetahos koa avise en ' silk ' . Ka meatin tovuol emun keke vahul tounah keil koa amumoni en more ai keil , en lohon tirendan keil , en aean koa avise en ' brons ' , ka en ahat koa avise en ' marbel ' .
66018013	Tounah koa sakin anien vite moutut suval sinamon , ka senta keil suval mir , ka porangkansen il sesuk . Anien suval uaen , oel , pulaoa ka uit , irvultei mun . Meatin tovuol vahuli tirendan keil suval buluk , sipsip , ka hos vatal min kat teni . Meatin tovuol hehis keil vahul lat moulien onen meatin keil keke umai ihi slev keil one .
66018014	Meatin keil koa asalem tounah ihiteni mini ihit , “ Tounah keil tetahos koa emvati kovakuri avupuol . Ka tounah keil koa kovilelau eni mulamu ral tounah koa sakinuk kovutuk veni , arasil ranuk kosa ka kirvotintei mun . ”
66018015	Koakeil enek akur mane houlu en tounah keil koa meatin keil avuli ran keil , navong iles mahien onen Babilon , ihati keil soutin veni imetau avakur mahien vatal mini . Keil uai ka itangisi
66018016	ihit , “ ! Aue li , koanik tisa vis tisa mok ! Mulamu , mari taon ten out Babilon musin en mormore eisin keil koa muoh , vilhili ka pepol . Mulamu , kei mosan eni en gol , ahat keil koa merentas , ka veimesau tetahos keil .
66018017	! Ka en avong havivis , tounah vasi keil onen vupuol rani ! ” Navong vatihos keil ten sip , boskru teni , meatin keil koa amul ien ka meatin sav keil koa avotin moulien one en atas alesi , keil amulomales soutin .
66018018	Navong ales tupas ten ahang koa mul kan lin taon enek , amis keih ka avit , “ ! Aue li , taon sav tovuol vasuval mari taon koanik ! ”
66018019	Sakini , arivin vulimeas en vatie vatie lati keke alonge tisa , ka amis keih avit , “ ! Aue li , koanik tisa vis tisa mok ! Mulamu mari taon ten out Babilon kur tounah houlu en sip ka meatin keil ten sip akur mane houlu rani . ! Ka en avong havivis , tounah vasi keil onen vupuol rani ! ”
66018020	Evus , nalong rea tai koa vit , “ Kami ten out nesa , mihesi kami veni amu rasilin mari taon enek ! Kami mun koa mivi meatin votut keil onen Ahi , eiloheh keil ka provet keil , mihelonge hetahos , veni Ahi san hakot mini tuai ven tounah tisa koa kei mumoni min kami . ”
66018021	Evus , nales hetetamen tai onen angelo keil mai vou lat mari ahat tai koa meas ka lapuni va en atas . Navong mumoni vit , “ En sakien enek , mari taon ten out Babilon emun , hesuval koa Ahi hehoulati ka helapuni heha netan , ka meatin keil irlestei mun .
66018022	En taon enek , meatin keil irlongtei mun romarom ten harp , flut , hon vuo ren meatin . Meatin keil amumon tounah keil ten mosanien , miherlestei mun keil eni . Verien ten koakeil avilei uti uit hemai hehi pulaoa , irlongtei mun .
66018023	Laet hervilhilitei mun eni . En taon enek , romarom ten sien onen meatin ka ahin keil koa aretalihe , mihertaengontei mun . Mulamu , meatin keil koa asalem en tounah , keil avi hetetamen emok en out vasi netan . Ka ral min sakien ten masik onen , kei luvos meatin vasi keil ten out netan . ”
66018024	Ahi ling hakot en taon ten out Babilon veni votin ran provet keil , ka ran meatin votut keil onen amul ien . Anatin , kei lesi keke Babilon mu vinvini meatin keil houlu ten out vasi netan .
66019001	Katau en koanik , nalong mari verien tai suval vangi meatin tai koa marite vis marite mok amakul en out nesa avit , “ ! Masmasien va min Ahi ! ! Mututien , hetetamenien , ka keihoen vi onen Ahi orer !
66019002	! Hakot keil onen vi anatin ka mal ! Kei san mahien va kat hoeaso koa mul purun out netan ral min sakien tatisa keil onen . Ahi sa kes mahien mini ven kei mu vinvini more eiloheh keil onen . ”
66019003	Keil amakul eris avit , “ ! Masmasien va min Ahi ! ! Tupas ten ahang koa kan lin mari taon enek ven sakien tatisa keil onen va nesa lises ka lisenges ! ”
66019004	Elda hanumau ka ehat (24) ka tounah ehat (4) koa amoul umot uva netan min Ahi koa rondan en mari vulin ten keihoen onen . Keil aviteni avit , “ ! Anatin ! ! Masmasien va min Ahi ! ”
66019005	Evus , nalong rea tai mul selus ka vesesal ven mari vulin ten keihoen onen Ahi koa vit , “ ! Kami eiloheh vasi keil koa mimusil kat Ahi orer , mihemasmasi ! ! Kami koa mivouhou veni , kami koa mimarite vita rokol kami koa mivi havivi , mihemasmasi ! ”
66019006	Evus , nalong mari verien tai suval vangi meatin tai koa marite vis marite mok amakul , amusel keih suval navong mari tahi muti rum en ahat keil . Anatin , verien teni suval voulul koa muroh keih . Nalong keil amakul avit , “ ! Masmasien va min Ahi ! Veni Ahi orer , Ahi Asuv ten keihoen , kei vi Asuv Houlu koa mul losil kat tounah vasi .
66019007	! Rehesi ir ka rehemakul ! Rehemasmas hetetamenien onen ! Ven avong ten tetaliheien onen kei koa suval sili sipsip emai , ka ahin onen sak mesen kei veni .
66019008	Min ahin onen , asan more eisin taoh koa muto ka merendas . ” ( Eisin enek vi sakien tetahos onen meatin votut keil onen Ahi . )
66019009	Evus , angelo viteni minau vit , “ Kitis selusien koanik : Tokolkatien onen Ahi hel en koakeil asisil en keil keke uva en anien ten tetaliheien onen kei koa suval sili sipsip . ” Ka angelo vit risi minau vit , “ Koanik vi selusien anatin onen Ahi . ”
66019010	Navong viteni mukok , namalingling ka numot nuva netan en alen . Ka kei viteni minau vit , “ ! Konoumontei namukonek ! Inau mun navi eiloheh enges onen Ahi suvaluk ka suval tumali keil koa akul anatin en selusien usil Iesu . ! Kiha netan min Ahi enges ! Veni anatinien usil Iesu vi vatte ten asa koa provet keil vasi ara usili ka en Ninin onen Ahi . ”
66019011	Evus , nales voiteh ten out nesa seha , ka en out enek , namuti manin nales hos taoh tai . Ka meatin koa mul muloh ien vi Iesu , kei koa avise en ' Meatin ten Anatinien ka Kei koa Aling Desien ien ' . Ka en sakien ten maluen , kei mul san hakot min meatin keil , ka mul vae ral min vativieh keil onen .
66019012	Meten vihil suval ahang , ka vatluvoluv houlu ten hiasuvien amul en vatin . Eis tai , amutisi mul en kei koa kei sasen enges kilea en aneite teni .
66019013	Ara ka vasin eisin koa musin eni . Ka isen tamun vi ' Vati Selusien onen Ahi . '
66019014	Meatin keil tavaeen ten out nesa amusili . Keil emun amul amuloh en hos taoh ka amusin en eisin taoh koa muto .
66019015	Naef takan tai kistal ka en ongon koa hou vasin meatin tatisa keil en kantri keil eni . Kei helosil kat keil hekeih . Heso ruain keil iha en out ten mari vurohien onen Ahi ten Keihoen ven sakien tatisa keil one . Houmoni min keil hesuval navong avita lin site ran hei grep .
66019016	Eis tai mul en eisin omon ka en horan koa vit , “ Asuv Houlu onen asuv houlu savsav keil , ka Avat onen avat savsav keil . ”
66019017	Evus , nales angelo tai mulomal en meteiai . Kei viso keih va min aman vasi keil koa amul amuka en teilang vit , “ ! Almai , ka mihelah ruai out hetas ven mari anien onen Ahi !
66019018	! Almai , ka mihean teiai onen asuv houlu keil , onen avat keil tavaeen , onen meatin tavaeen keil one , onen hos keil ka onen meatin keil amuloh eni emun ! ! Almai , ka mihean teiai onen meatin vasi keil enek : koakeil amaluv vita rokol koakeil avi slev ; koakeil amarite vita rokol koakeil avi havipi sukar ! ”
66019019	Evus , nales tirendan tisa koa mulamu ka asuv houlu keil ten out netan ral min meatin tavaeen keil one . Keil umai out tas keke avavae vatal Iesu , koa mul muloh en hos , ka meatin keil onen .
66019020	Kei vuli kat tirendan tisa ral provet taliluvosien onen koa mumon merikel keil en meten tirendan enek keke valuvos koakeil akur metai onen tirendan ka koakeil uva netan min nana onen . Kei son keilu lumoul luva en mari ahang koa suval vuli ahang ten vane .
66019021	Evus Iesu , koa muloh en hos onen , ra vinvini vasin meatin tavaeen keil onen tirendan ral min naef koa kistal ran ongon . Ka aman keil umai akan vini keil en teiai onen meatin keil enek .
66020001	Evus , nales angelo tai mita ran out nesa , en hen vuli kat ki ten Vulvul koa keite teni tovuol ral min sen tai koa meas ka mariso .
66020002	Kei vuli kat mari dragon , amot telamu koa avise en Temat vuo Setan , ka par kati en sen koanik ten sua taosen tai (1000) .
66020003	Anatin , angelo soni vita en Vulvul , koteh kat metareh teni , ka sak kati keih . Kei sakini keke Temat sakras valuvos ris kantri keil emun hetokol navong sua taosen tai (1000) heli . Ka hekatau en sua keil enek , Ahi hemaeni hemaluv eris ten avong havivi .
66020004	Evus , nales meatin keil arondan en vulin keil ten keihoen ka Ahi maen keil asan hakot min meatin vasi . Nalesi emun koakeil koa , mulamu , ara koteh vatie veni avitehiten anatinien usil Iesu ka selusien onen Ahi . Anatin , keil enek arvatei netan min tirendan tisa vuo nana onen , ka arkurtei metai onen en veinae vuo en he . Nales koakeil enek amoul eris ran matien ka amul alosil kat out netan ral min Iesu Kristo ten sua taosen tai (1000) .
66020005	Koanik vi mearisien koa mulamu . Meatin savsav keil koa umat imea ris esuk navong sua taosen tai (1000) heli .
66020006	Tokolkatien onen Ahi hel en koakeil koa Ahi rali lat keil keke imea ris ran matien en avong koa mulamu , ka keil irmattei mun en matien koa elu ten lisenges . Keil ihi votut ka imai ihi pris onen Ahi ka onen Iesu Kristo , ka ilosil kat out vasi hetal min Iesu sua taosen tai (1000) .
66020007	Navong sua taosen tai (1000) heli , Ahi hemaen Temat hemaluv ran eim takeih onen .
66020008	Ka kei heha heluvos meatin ten kantri keil en out vasi netan , houmoni en kantri ten out Gog ka Magog . Temat helah keil imai out hetas ven rea , ka keil imai ihi houlu vis ihi houlu mok hesuval veien koa mul en sisi atas keil .
66020009	Keil imai ihilelau en out vasi ka il rahit out koa meatin keil onen Ahi umon votevav ome ien ka ika rahit mari taon koa envatien onen mul ien . Ka Ahi hesakin ahang heka ran teilang nesa , hehita hean lin koakeil avi vativieh ral min keil .
66020010	Evus , Temat koa mul luvos keil , Ahi hesoni hehita en mari ahang koa suval ahang ten vane , out koa ason tirendan ka provet taluvosien onen luva ien . Ekonek , ahang hean keil meneai ka vongien , ka ilong mahien teni lises ka lisenges .
66020011	Evus , nales mari vulin ten keihoen koa muoh ka nales kei koa rondan ien . Out netan ka teilang nesa luva rani , luvuol ka arlestei mun keilu .
66020012	Ka nales meatin vasi keil koa umatmat amulomal vesesal en mari vulin ten keihoen , hetetamen keil vita rokol meatin kuren keil , koakeil amarite vita rokol koakeil avi havipi . Evus , nalesi avue tus keil koa amutis kat sakien vasi keil onen meatin retai mul ien . Ka avue tus tamun , Tus ten Moulien , koa amutis kat isen meatin keil koa ikur moulien ten lisenges . Evus , Ahi san hakot min meatin vasi keil enek musil sakien keil one koa amutis kati mul ien .
66020013	Atas sa lat koakeil umat ien . Ka Matien ka Hedis , keilu mun lusa lat koakeil umat koa luvuli kat keil . Anatin , en meatin keil vasi , Ahi san hakot min keil musil asa koa keil amumoni .
66020014	Evus , Matien ka Hedis , Ahi son keilu luva en vuli ahang koa vi matien koa elu ten lisenges .
66020015	Navong avuli Tus ten Moulien koa amutis kat isen meatin keil koa ikur moulien ten lisenges , koakeil arvotintei isei mul ien , ason keil uva en vuli ahang enek .
66021001	Evus , nalesi keke teilang nesa ka out netan koa luvi heite hau lukikistal . Teilang nesa ka out netan telamu luvupuol , ka atas tovuol emun .
66021002	Nales taon ten out Serusalem koa vi heite hau , kei mun kistal . Anatin , Taon Votut onen Ahi mul mita netan ran out nesa ven Ahi . Nalesi keke taon enek tahos imok suval ahin koa musin revi kei ven tetalihen onen keke vaha vales meatin onen .
66021003	Evus , nalong rea takeih tai selus ka vesesal en mari vulin ten keihoen onen Ahi vit , “ ! Kosa , teim onen Ahi mul ral min meatin keil ten out netan ! Kei heto hetal min keil , ka keil ihi meatin keil onen . Ahi kei enges varei heto hetal min keil , ka hehi Ahi one .
66021004	Kei houl siamet ran mete . Matien ka tangien hetovuol , isien ka mahien hevus varei . Veni sakien keil telamu ten mahien ka matien irlestei mun . ”
66021005	Evus , tai koa rondan en mari vulin ten keihoen viteni vit , “ ? Milesi ? ! Kosa , namumon tounah vasi mai vi heite hau ! ” Evus , kei viteni mun minau vit , “ Kitis selusien koanik , veni selusien keil enek vi anatin ka meatin kilea valing desien one eni . ”
66021006	Ka kei viteni vit , “ ! Vus tuai , namum vasin asa koa ekvati moumoni ! En tounah vasi keil koa mul , inau naro mulamu eni ka nito katau eni . Anatin , nasakini mul ka nisakini hevuol . Min etai koa maroro kati , inau nisa maen oai hemuni koa ka en vulioai koa san moulien ten lisenges .
66021007	Koakeil ihatimal hekeih en vaeen ten demkatien , keil ikur tounah keil vasi enek ranau keke hehi one ten lisenges . Inau nihi Ahi one , ka keil ihi titak .
66021008	Ka en usite onen koakeil ulie metau , koakeil aviles ran Iesu , koakeil amusil kat sakien keil ten out netan , koakeil amu vini meatin , koakeil amumon sakien ten hoeasoen , koakeil amumon eimas , koakeil uva netan min nana keil , ka koakeil taliluvosien — koakeil vasi amukonek , keil iha en vuli ahang koa suval vuli ahang ten vane , koanik vi matien koa elu ten lisenges . ”
66021009	Tai en angelo koa oulu (7) koa akur pesin oulu (7) vilelau en mahien ekor , kei emai venau ka vit , “ Amai , ka nitie minuk ahin koa hetetalihe hetal min kei koa suval sili sipsip . ”
66021010	Evus , Ninin onen Ahi sienau ka angelo kur nau melvina nesa en mari hou tai . Ekonek , kei rie Serusalem Hau koa vi Taon Votut minau , ka nalesi mul mita netan ran out nesa ven Ahi .
66021011	Kei vihil ral min muohien onen Ahi . Anatin , nalesi vilahil suval ahat koa tahos emok , suval saspa koa mekaikai suval kilas .
66021012	Vieh ten taon mariso ka taveah vina nesa . Meteau teni teindan elu (12) ka angelo teindan elu (12) alei kokoe en meteau keil enek . Nesa en meteau keil enek , amutis isen vatiamal teindan elu (12) onen me-Isrel keil .
66021013	Meteau etel amul en usite vasi keil ; etel en usite koa ist , etel en usite koa saot , etel en usite koa not , ka etel en usite koa wes .
66021014	Vieh ten taon enek , vatte teni vi mari ahat teindan elu (12) , koa amutis isen eiloheh teindan elu (12) onen kei koa suval sili sipsip mul ien .
66021015	Angelo koa selus minau kur ai tai koa vi gol koa akur mita eni . Nalesi navong vuli mita keil ten taon , ten meteau keil , ka ten vieh keil emun teni .
66021016	Taon enek , usite vasi keil teni ral min taveah teni vatte tas . Navong angelo vuli , votini keke taveah teni vi stadia taosen teindan elu (12,000) .
66021017	Evus , angelo kur hulhulien ten vieh teni , votini keke matetel teni rokol kiubit handred tai hanumau elu ka ahat emun (144) . Navong angelo kur hulhulien ten tounah keil enek , kei musil sakien ten hulhulien onen meatin keil ten out netan .
66021018	Vieh amumoni en ahat koa merentas koa avise en saspa . Ka taon enek , amumoni en gol koa mutolas ka vilahil suval navong meteiai ritin en kilas .
66021019	Ahat keil koa avi vatte ten vieh ten taon , keil amosan en keil en mormore ahat keil . Koanik ahat keil koa alingi ihi vatte teni : koa mulamu (1) vi saspa , koa elu (2) en keil vi safaea , ka koa etel (3) en keil vi akat . Ka nesa eni , koa ehat (4) en keil vi emeral ,
66021020	koa elim (5) en keil vi onikis , ka koa ahetai (6) en keil vi kanilian . Evus , koa oulu (7) en keil vi krisolaet , koa outel (8) en keil vi beril , ka koa ouhat (9) en keil vi topas . Ka nesa eni , koa halualim (10) en keil vi krisopres , koa teindan tai (11) vi takois , ka koa teindan elu (12) vi ametis .
66021021	Meteau teindan elu (12) keil enek avi veimesau keil tetahos ; tetai en meteau keil enek amumoni en mari veimesau tas . Sise keil ten taon vi gol koa mutolas emok , koa vilahil suval kilas koa mekaikai .
66021022	En taon enek , narlestei Eim Votut tai val ien , veni Ahi Asuv ten Keihoen ka kei koa suval sili sipsip mul en mesai ka meatin keil akilea iha netan min keilu en out vasi .
66021023	Taon enek , muohien onen Ahi enges ritin eni , ka kei koa suval sili sipsip vi meneai teni . Sakini meatin keil teni armundem ramat entei meteiai vuo avati .
66021024	Meatin keil ten out netan ual en meneai teni , ka asuv houlu keil emun ilah mormore tounah keil one iha eni keke isani min Ahi ka min kei koa suval sili sipsip .
66021025	Meteau keil ten taon enek itah lises . Irkoteh entei keil avong etai , veni vongien hetovuol en out enek .
66021026	Meatin keil ten out netan ilah mormore tounah keil one heha en taon keke isani min Ahi ka min kei koa suval sili sipsip .
66021027	En taon enek , meatin koa sak kalkali , vuo koa mumon tounah tatisaso , vuo koa mul luvos , vule tovuol ien . Ka koakeil enges ise amutisi en Tus ten Moulien onen kei koa suval sili sipsip , keil enges akilea iha ka ito en taon enek .
66022001	Evus , angelo rie lati minau Oaisal koa Oai ten Moulien mul muloh eni . Nalesi mekaikai ka vilahil suval kilas koa meteiai ritin eni , ka mul mue ran mari vulin ten keihoen onen Ahi ka onen kei koa suval sili sipsip .
66022002	Oaisal enek mue luhu en mari sise ten taon . Ka en usi oaisal vasi keilu , vatiai keil amoul ien koa heite teni mul san moulien ten lisenges . Keil akur heite avong teindan elu (12) en sua tai , avong tai en avati vasi keil . Ka oute keil ten keil akilea vakulat mesaien ran meatin keil ten kantri vasi .
66022003	En out enek , sesendanen hetovuol emun . Mari vulin ten keihoen onen Ahi ka onen kei koa suval sili sipsip luhel en taon enek , ka meatin vasi keil onen koa avi eiloheh keil onen iha netan mini .
66022004	Keil iles veinan , ka isen itisi hel en veinae .
66022005	Vongien hetovuol emun , ka meatin keil irmundem ramat entei mun laet vuo meneai , veni Ahi Asuv hehi meneai one . Ka keil ilosil kat out vasi hesuval asuv houlu keil lises ka lisenges .
66022006	Evus , angelo viteni minau , “ Selusien keil enek vi anatin ka akilea avandesini . Ahi Asuv koa san ninin onen ven provet keil , kei san angelo onen vatie min eiloheh keil onen asa koa hekur out hervitei tuetin . ”
66022007	Evus , Iesu viteni vit , “ ! Mihetaengoni ! ! Nimai hervitei tuetin ! Ka tokolkatien onen Ahi hel en koakeil along kat selusien ten hothotien usil asa koa hemai koa nara usili en tus koanik . ”
66022008	Inau , Sion , nalonge ka nales vasin tounah keil ekek . Ka navong nalonge ka nalesi evus , namalingling ka numot nuva netan en alen angelo koa rie tounah keil enek minau .
66022009	Ka kei viteni minau vit , “ ! Konoumontei namukonek ! Inau mun navi eiloheh enges onen Ahi suvaluk , suval tumali keil koa avi provet keil koa akur hothotien keil , ka suval koakeil emun amusil kat selusien koa mul en tus ekek . ! Kiha netan min Ahi enges ! ”
66022010	Ka kei viteni mun minau vit , “ Konapil koetei selusien usil asa koa hemai koa Iesu ra usili minuk natal min siil tai , veni avong vesesal keke tounah keil ekek hekur out .
66022011	Sakini , koakeil amul amum tisa ka kalkali , akilea avales avahikit sakien keil tatisa ka takalkalien . Ka koakeil amul amum mal ka moulien one vi votut , akilea avales avahikiti sakien keil koa mal ka vi votut . ”
66022012	Evus , Iesu vit , “ ! Mihetaengoni ! ! Nimai hervitei tuetin ! Nikur ui umen ka mahien hetal minau , ka nisani hetetai min meatin keil housil asa koa keil en tai amumoni .
66022013	En tounah vasi keil koa mul , inau naro mulamu eni ka nito katau eni . Anatin , nasakini mul ka nisakini hevuol , namum rohtoh eni ka num ekor eni . ”
66022014	Tokolkatien onen Ahi hel en koakeil moulien one mutolas suval akas motein eisin ome muto . Ahi hemaen keil imai ian heiai ten vatiai keil koa heite teni mul san moulien ten lisenges . Hemaen keil ika en meteau keil ten taon imai neim .
66022015	Ka hae en taon enek hehi koakeil amusil kat sakien keil ten out netan : koakeil amumon eimas , koakeil amumon sakien ten hoeasoen , koakeil amu vini meatin , koakeil uva netan min nana keil , ka koakeil avi uti liluvosien .
66022016	“ Inau , Iesu , koa nasila angelo onak vahit mesen tounah keil ekek min kami koa mika en sios vasi keil . Inau navi kei koa provet keil ara usili vit Kilesi , kei koa avise en laeon ten vatiamal onen heka en vatiamal onen asuv houlu Deved ka hekur ris losilkatien onen . Inau navi Melan , hitu ten vikoson koa avit kati vit hemai . ”
66022017	Ninin onen Ahi ka ahin onen kei koa suval sili sipsip mul viso vit , “ ! Almai ! ” Koakeil vasi ilong hothotien koanik ihiteni mun ihit “ ! Almai ! ” ! Kami keil maroro kat kami , almai ! Anatin , mihemai mihemun oai koa hesan moulien ten lisenges min kami . Asa maen oai enek vi sanien tai min koakeil evati avamai avakuri .
66022018	Inau , Sion , nasel kat kami vasi li mok koa milong selusien ten hothotien usil asa koa hemai koa Iesu ra usili mul en tus ekek . Munak meatin etai heling kat etai mun selusien eni , Ahi heling kat mahien koa avit usili en tus ekek hel ien .
66022019	Ka munak meatin etai hekulat etai selusien rani , Ahi hekulati rani vangi heiai ten vatiai keil koa heite teni san moulien ten lisenges ka hermaentei vaha neim en Taon Votut onen Ahi koa avit usili en tus ekek .
66022020	Kei koa vothot en selusien koanik mul viteni vit , “ ! Anatin ! Nimai hervitei tuetin ! ” ! Anatin eli , Asuv Iesu kimai !
66022021	Navisi keke more envatien onen Asuv Iesu heto hetal min kami vasi . ! Anatin !
