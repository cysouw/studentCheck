# language_name:        Pohnpeian
# Closest ISO 639-3:    pon
# year_short:           NA
# year_long:            Not available
# title:                Kadede Kap Pjam Akan<br>The New Testament and Psalms in the Pohnpeian language of the  Federated States of Micronesia (old translation, using old alphabet)
# URL:                  http://bible.cloud/bible/content/texts/PONPJA/index.html
# copyright_short:      Public domain
# copyright_long:       
19001001	MEID pai ol o , me jota alialu ni padak en me doo jan Kot akan , o me jo duki on me dipan akan , o me jo mondi ren me malaun akan ,
19001002	A me kin peren kida kapun en Ieowa o madamadaua duen a kapun ni ran o ni pon !
19001003	A rajon tuka pot , me padedier ni kailan pilap akan , me kin kapareda wa ni a anjau , o ta kan jota kin monala , a karoj a wiawia pwaida .
19001004	Me doo jan Kot akan jota kin dueta , a re rajon dip me an kin iririp jili .
19001005	I me doo jan Kot akan jota pan pwai kida nan kadeik , o me dipan akan nan momod en me pun kan .
19001006	Pwe Ieowa kotin mani al en me pun kan ; a al en ir , me doo jan Kot akan , pan joredi .
19002001	DA me men liki kan linarinarki , o da me wei kan lamelam eki me mal akan ?
19002002	Nanmarki en jappa kan kin kanudi o jaupeidi kan kapukapun pena , en kaokaoe dodok en Ieowa o Japwilim a me keidier .
19002003	Kitail en kawela ara men jaliedi o kaje jan kitail ara jal akan !
19002004	A me kotikot nanlan , kotin kiparamateki , o Kaun o kotin mamale kin irail .
19002005	Eu ran a pan kotin kapun on ir ni a onion ; o ni a onion lapalap a pan kotin kamajak irail .
19002006	A nai kajapwilada ai Nanmarki pon dol en Jion jaraui .
19002007	A nai pan padaki wei duen aude pan kapun en Ieowa ! A kotin majani on ia er : Koe nai Ol , ran wet I kaipwi uk adar !
19002008	Poeki re i , I ap pan ki on uk , en jojoki men liki kan , o en aneki imwin jappa kan .
19002009	Koe pan kawe irail ekidi jokon mata , o kamor irail pajan rajon dal akan .
19002010	Ari , komail nanmarki kan en dukidi , o komail jaunkapun en jappa kan en lolekonala !
19002011	Papan Ieowa ni lan o pereperen ni majak !
19002012	Metik japwilim a Ol , pwe a der onion , o komail ap lokidokila pon al o , pwe a onion kak madan tapida . A meid pai ir karoj , me liki i .
19003001	O IEOWA , ai imwintiti me toto , o ir me toto , me kanudi on ia !
19003002	Me toto kin inda duen nen i , me dene jota jauaj pa i ren Kot . Jela .
19003003	A komui Ieowa pere pa i , o komui pan kotin kalinana ia da , o kamait ia la .
19003004	I kin likwiri on Ieowa ki nil laud ; o a kotin mani ai nidinid jan ni japwilim a dol jaraui . Jela .
19003005	I kin wonon , o mamair , o pirida , pwe Ieowa kin kotin kolekol ia .
19003006	I jota kin majak jaunpei nen pak toto , me kin kapil ia pena .
19003007	Kom kotida Main , Ieowa o jauaja ia , ai Kot ! Pwe kom kotin pikir ai imwintiti karoj , o kawelar ni en me japun kan .
19003008	Ieowa me jauaj patail . Kom kotin kamauiada japwilim omui aramaj akan ! Jela .
19004001	KOT kapun pa i , kom kotin mani ia ni ai likelikwir . Pwe kom kin kotin kamait ia la ni ai anjau apwal . Kom kotin maki on ia o mani ai kapakap .
19004002	Komail jaumaj akan ! Arai da mar ai pan jujued ? Arai da omail pok on me mal kot , o omail perenki likam ? Jela .
19004003	Komail lolekonala , ap aja , me Ieowa kotin piladar japwilim a lelapok o . Ieowa kin kotin mani ia ni ai likelikwir on i .
19004004	Ni omail makar , komail der wia dip . Komail madamadauaki monion omail ni omail wendi pon loj o ap auiaui . Jela .
19004005	Komail maironki mairon pun o liki Ieowa .
19004006	Me toto kin inda : Ij me pan kajale on kitail me mau kan ? A Ieowa , kom kotin kamaraine kin kit marain en jilan omui !
19004007	Komui kotin kaperenda monion i laud jan anjaun arail wain o korn me toto .
19004008	I kin wonon o mamair ni popol ; pwe komui ta Main , me kotin jauaja ia da , pwe i en kak moleilei .
19005001	IEOWA kom kotin ereki ai lokaia o kotin mani ai madamadaua .
19005002	O kotin mani ai likelikwir , ai Nanmarki o ai Kot , pwe i pan potoan kapakap on komui .
19005003	Main Ieowa , kotin mani nil ai nin joran , nin joran i men tu on komui o majamajan .
19005004	Pwe komui kaidin Kot amen , me kin mauki tiak japun , me morjued jota pan mimieta mo ’mui .
19005005	Me aklapalap akan jota pan pwaida mon jilan omui , kom kin kotin juede ki me japun kan .
19005006	Kom pan kotin kamela me likam kan ; Ieowa kin kotin tataki me kamela o kotaue aramaj akan .
19005007	A i pan pedelon on nan tanpaj omui , pweki omui kalanan lapalap , o kaudok ni lan inen won japwilim omui im en kaudok o .
19005008	Main kom kotin kalua ia ni omui pun , pweki ai imwintiti kan ; kom kotin kaineneta al omui mo i .
19005009	Pwe jota me melel kot ni au arail ; o lol arail rokeki kaopa . Kapinwor arail rajon joujou me jo jer pena ; o re kin akjanjale mauki lo arail .
19005010	Kom kotin kadeik irail da , Main Kot , pwe ren pup kidi pein arail inon . Jikin ir wei , pweki arail dip lapalap , pwe re kin kanudi on komui .
19005011	Karoj , me liki komui ap pan peren kida , re pan pereperen kokolata , pwe kom kin kotin jinjila irail . Irail pan pereperen , me kin pok on mar omui .
19005012	Pwe komui Main kin kapaiada me pun kan . Komui kin kotin nekid ir ala ki omui kalanan dueta pere eu .
19006001	MAIN , kom der kotin kaloke kin ia omui onion , o der kame kin ia omui onion lapala !
19006002	Main , kom kotin maki on ia , pwe nai me luet . Main , kom kotin kamau ia la , Main Ieowa , pwe ti kan me luetalar .
19006003	O nen i waponda melel . O Main , arai da ?
19006004	Main , kom kotin jaupei don ia , dorela nen i . Kom kotin jauaja ia ni omui kalanan !
19006005	Pwe murin melar jolar me pan tamanda komui ; o ij me pan kapina komui wajan mela ?
19006006	I pana kida ai janejan jan jautik lel manjan ; i kawijokijokela ai loj pil en maj ai .
19006007	Mom ai juede kilar ai injenjued , o i malar , pweki kamakamajak pai me toto .
19006008	Komail aramaj morjued akan karoj kaiwei jan ia , pwe Ieowa kotin mani ai janejan .
19006009	Ieowa kotin mani ai nidinid , o Ieowa kotin manier ai kapakap .
19006010	Ai imwintiti karoj pan namenokela o majakada melel , re pan tanwei o madan jarodi .
19007001	MAIN , i kin liki komui Ieowa , ai Kot . Kom kotin jauaja ia on ai imwintiti kan karoj , o kotin dore ia la ,
19007002	Pwe ren der dueta laien amen kol ia di o tapen ia pajan , pwe jota pil amen jaundor .
19007003	Main , ai Kot , ma i wiadar mepukat , o ma pa i kat wiadar japun ,
19007004	O ma i depukki mejued en akai ar wiawia mau on ia , pwe i dorelar , me imwintiti on ia , ap jota karepa ,
19007005	A ma jo due , ai imwintiti en kaloke ia , o kol ia di , o tiakedi maur i nani pwel , o kawela mar ai . Jela .
19007006	Main , kom kotida ni omui onion o kotin palian makar en ai imwintiti kan , o kotin opadan ia , pwe re kotin inau kidar kapun ,
19007007	Pwe wei kan pan pokon don ir ; o re kotin purodala pweki irail .
19007008	Ieowa iei jaunkapun en wei kan . Main , kotin jauaja ia , duen ai pun o duen ai lelapok !
19007009	Re kotin kadukiedi mejued en me doo jan Kot akan , ap kotin katenedi me pun kan . Pwe komui Kot pun , kin kotin kajaui monion o mudilik kan .
19007010	Kot iei pere pa i , me kin kotin jauaja me melel ni monion arail .
19007011	Kot jaunkapun pun amen , me kotin onionada ni ran karoj .
19007012	Ma meamen jota pan wukila , a ap kotin ada japwilim a kodlaj o onopada kajik katieu o kainene won i ,
19007013	O kotin pwil poa kananan kajik katieu men kamela . A kotin kaonopada japwilim a kananan kajik katieu , pwe men karonala .
19007014	Kilan , a lamelam me dir en jued , a lijenaneki men kaokaoe o pan naitikedi likam .
19007015	A weiradar por eu o wiadar lolia , ap pein pupedi on lole , me a weiradar .
19007016	A men kamela pan japale don pein mon a , o a dodok jued pan pupedi on pein a al en wel .
19007017	I pan kapina Ieowa , pweki a pun , o i pan kauleki mar en Ieowa me lapalapia .
19008001	MAIN at Kaun , mar omui meid linan nan jap karoj ! Irail kin kapina komui nanlan !
19008002	Jan nan au en jeri pwelel , o ir me kin kankan didi , re kotin wia kidar manaman eu on omui imwintiti kan , pwe komui en kamela me imwintiti o , o me aktuau o .
19008003	Ma i kilekilan lan , dodok en lim omui , jaunipon o uju kan , me re kotin wiadar :
19008004	Dakot aramaj o , pwe komui kin kotin kupkupura i , de nain aramaj , pwe komui kin kotin apapwali i ?
19008005	Re kotin kajapwilidier i anjau kij pan tounlan kan , a re kalinanadar i , o kawauialar i .
19008006	Re kajapwiladaner i wiawia en lim omui kan . Kom kotin kaloedier karoj pan nä a kan :
19008007	Jip o kau kan , o pil man en jap akan ,
19008008	O manpir en pan lan , o mam en nan jed , karoj me kin memaureki nan madau .
19008009	Ieowa at Kaun , mar omui meid linan nan jap karoj !
19009001	I MEN kapina Ieowa jan nan monion i meler , o kajokajoiia duen japwilim omui dodok kapuriamui kan karoj .
19009002	I men pereperen o polauleki komui o kauleki mar omui ; komui me lapalapia ,
19009003	Pwe re kotin kaloedier ai imwintiti kan , irail pupedier o melar .
19009004	Pwe re kotin apwali ia ni ai pun o ai dodok . Komui kaipokedi pon mol omui duen jaunkapun pun amen .
19009005	Kom kotin kapun on men liki kan o kotin kamela me japun kan , kom kotin kawelar mar arail kokolata .
19009006	Imwintiti o joredier , a namenokalar melel . Komui kotin wuketedi kanim akan ; o jolar , me pan taman irail ada o tou ar akan .
19009007	A Ieowa pan kotin kaunda kokolata . A kotin kaonopada mol a , pwen kadeikada .
19009008	O a pan kotin kadeikada jappa ni pun , o kakaunda wei kan pun .
19009009	Ieowa jile pan me jamama kan , jilepa ni anjau apwal .
19009010	I me irail , me aja mar omui kin liki komui , pwe komui jota kin muei jan irail , me kin rapaki komui , Main Ieowa .
19009011	Kauleki Ieowa , me kin kaunda nan Jion . Komail padaki on wei kan a wiawia !
19009012	Pwe a kotin taman irail ada o kotin kainoma nta ’rail . A jota kin kotin maliela likwir en me jamama kan .
19009013	Main Ieowa , kom kotin maki on ia . Re kotin mani ai apwal ren ai imwintiti kan , kom kotin dore ia la jan nan wanim en mela .
19009014	Pwe i en kajokajoiia duen omui dodok kapuriamui pan wanim en nain Jion , perenki jauaj pa om .
19009015	Men liki kan pupedi on nan por o , me pein irail weiradar , o nä ’rail lodi on injar , me pein irail wiadar .
19009016	I me kitail ajaki , Ieowa me kotin kapun pun . Me japun kan jalidi on pein ar dodok en pa ar akan . Jela .
19009017	Me japun kan en lokidokila nan wajan mela , o men liki kan karoj , me kin monokela Kot .
19009018	Pwe me jamama o jota pan monokinokla kokolata , o me luet akan jota pan kaporoporeki mal kokolata .
19009019	Main , kom kotida ! Pwe aramaj ender pwaida , a men liki kan karoj en pakadeikada mo omui .
19009020	Main , kotiki on ir men kamajak , pwe men liki kan en dedeki , me re udan aramaj eta . Jela .
19010001	MAIN , da me kom kotin doo jan ia , o da me kom kotin rir jan ia ni anjau apwal ?
19010002	Me japun kan ni ar aklapalap re kin kaloke me jamama o ; re kin pokon pena o madamadaua duen ar morjued .
19010003	Pwe me japun o kin juaiki a tiak jued , o me norok moni , kin muei jan Ieowa , lalaue i .
19010004	Me japun o kin lamelame ni a aklapalap , me a jota kotin mani duen mepukat . Ni jon en a tiak jued karoj , a kin lamelame me jota Kot .
19010005	A kin pwaida ni a dodok kan . A japwilim omui kapun me doo jan i ; a kin lalaue a imwintiti kan karoj .
19010006	A kin indinda nan monion i : I jota pan lodi ; i jota pan diar ai apwal kot kokolata .
19010007	Au a me dir en lalaue , o malaun , o kotaue , o pan lo a kin me jued o me apwal .
19010008	A wonon o majamajan nan kanim akan , a kin rir kamela me makelekel o , o por en maj a kin majamajan me japai o .
19010009	A kin majamajan waja rir dueta laien amen nan deu a , a kin auiaui , pwen koledi me luet o , a kin jaikidi me luet o ni a injar .
19010010	A kin dairukorokedi o karakarakedi , o me japai kan pan lodi on ni kiki kon kelail akan .
19010011	A kin indinda nan monion i : Kot pan monokela , a kin karirila jilan i , a jota man mani .
19010012	Re kotida Main Kot , kotin pokada lim ar , kom der kotin maliela me luet akan .
19010013	Menda me doo jan Kot o kin mamaleki Kot , o a kin indinda nan monion i , me dene kom jota pan kotin mani .
19010014	Ari jo , kom kotin mani , pwe kom kotin ireron me luet o kankaneraner akan , pwen jauaja ir . Me japai o kin mueid on komui pein i , o komui me jauaj pa en me japoupou o .
19010015	Kom kotin katip pajan pa en me japun o , o kotin depuk on mejued o a tiak jued lao jolar pan diarokada .
19010016	Ieowa me Nanmarki kokolata ; men liki kan en nikilar jan nan jap we .
19010017	Main , kom kotin manier inon en me luet akan ; kom kotin kamanada monion arail , karon omui mamani mepukat ,
19010018	Pwen jauaja me japoupou o jamama o , pwe aramaj en jappa en jolar kanudi .
19011001	I LIKI Ieowa , a menda komail indan nen i : Piridalan pon omail nana dueta manpir amen ?
19011002	Pwe kilan , me doo jan Kot akan kaonopadar kajik katieu o pwilikidi ar kanan en kajik katieu pon jal o , pwen rir kajikiedi me melel ni monion arail .
19011003	Pwe ma ur akan ronk pajan , da me aramaj pun en wiada ?
19011004	Ieowa kotikot nan tanpaj a jaraui , mol en Ieowa mimi nanlan , jilan i kin mamajani jili , kil en jilan i kin jojon aramaj akan .
19011005	Ieowa kotin jon me pun , ap kotin tataki me japun o morjued .
19011006	A pan kotin kamoredi on me doo jan Kot akan liol , o kijiniai , o jwepel , o a pan katine kin irail melimel .
19011007	Ieowa me pun o a kotin pok on me pun . Jilan i ireron on me melel o .
19012001	MAIN kom kotin jauaja , pwe me lelapok kan malaulaular , o me melel akan me malaulau ren aramaj akan .
19012002	Irail kin lokaia likam , amen amen on men impa , re lokaiaki lol riapot .
19012003	Ieowa pan kotin ujada kil en au karoj me linkapin o lo , me kin lokaia wei ni aklapalap .
19012004	Me kin indinda : Lo atail , me kit pan pwai kida , o kil en au at me kit keleki ; ij at kaun ?
19012005	Ieowa kotin majani : I pan uda , pweki kankaneraner en me luet akan o janejan en me jamama kan : I pan jauaja i , me kin inon ion .
19012006	Majan en Ieowa me makelekeleta jilper , me kamakelekel kidar nan dal pwel en kijiniai pan pak iju .
19012007	Komui Main , pan kotin pera irail , o jinjila mon di wet kokolata .
19012008	Pwe me japun kan pan totolar waja karoj , ma aramaj jued pukat kin kaunda aramaj akan .
19013001	MAIN arai da kom pan kotin malie ia la ? Arai da komui pan kotin karirila jilan omui mo i ?
19013002	Arai da i en perki nan lol ai o jalo mi nan monion i ran karoj ? Arai da ai imwintiti en kaurur kin ia ?
19013003	Main ai Kot , kom kotin majan don ia o japen ia . Kom kotin kamaraini maj ai , pwe i ender mela .
19013004	Pwe ai imwintiti ender inda : I kaloedier i . O me palian ia ender perenki ai pupedier .
19013005	A i kin liki omui kalanan ; monion i en peren kida omui kotin jauaja ia . I pan kauleki Ieowa duen a kotin wiawia mau on ia .
19014001	ME pweipwei o kin indinda nan monion i : Jota Kot . Jota katepa ’rail , o arail tiak meid jued ; jota amen mia , me kin wia me mau .
19014002	Ieowa kin ireron aramaj akan jan nanlan , pwen majani , ma amen mia , me lolekon o rapaki Kot .
19014003	A ir karoj juedelar o karoj jota kon on , jota me kin wiada me mau , jota amen .
19014004	Irail karoj me kin wiada mejued , jota ar lolekon , o me kin kawela nai aramaj akan , lao medi kila , a re jota kin likwir on Ieowa ?
19014005	I waja re kin majak , pwe Kot kotikot ren kadaudok en me pun kan .
19014006	Komail kin kawela inon en me luet ; aki Ieowa , me a kin kaporoporeki .
19014007	O i men , jauaj pan Ijrael en kodo jan nan Jion , o Ieowa en kotin lapwada japwilim a jalidi kan ! I me Iakop pan injenemauki o Ijrael pan pereperenki .
19015001	MAIN , ij me pan kaukaujon nan tanpaj omui ? Ij me pan mimieta pon japwilim omui dol jaraui ?
19015002	Me kin kekeitwei ni makelekel , o me kin wia me pun , o me kin lokaia melel jan nan monion ;
19015003	Me jota karaun mal ki lo a , o me jota kin wia mejued on men imp a ;
19015004	Me kin mamaleki me lokidokilar o , ap kakaki me majak Ieowa kan , o me kin kaula melel , menda ma a juedi on pein i ;
19015005	Me jota pan piti jan en amen na moni , o me jota pan ale kijakij , pwen kawela me pun amen . Ari , me kin apwali mepukat , jota pan luetala kokolata .
19016001	MAIN Kot , kom kotin jinjila ia , pwe i liki komui .
19016002	Nai potoan on Ieowa : Komui ta ai Kaun , jota eu pai , me i aja , pwe komui eta .
19016003	O I kin indan jaraui kan , me kin mi nan jappa : Met akan pwin ijou , me I kin pokepoke jan ni monion i .
19016004	A irail me kin idedauen amen , pan lodi on apwal toto . I jota mauki arail mairon , me doleki nta , de mar arail I jota pan inda .
19016005	A Ieowa ai pai o ai peren ; Komui kin kolekol ai jojo .
19016006	I diaradar ai pwaij en jap kajelel eu , ei pai kajelel eu , me i jojokier .
19016007	I kapina Ieowa , me kotin kalolekon ia ; pil ni pon mudilik i kan kin padaki on ia .
19016008	I kin ariri Ieowa anjau karoj , pwe a kotikot ni pali maun i , i ap jota pan luetala .
19016009	I me monion i kin peren kida , o nen i kin popol , pwe pil pali uduk ai pan moleilei .
19016010	Pwe kom jota pan kotin mauki , nen i en mimieta nan wajan mela , o kom jota pan mueid on , me japwilim omui jaraui men pan mor pajan .
19016011	Kom kin kotin kaaja kin ia al maur ; peren lapalap mi mon jilan omui , o meid linan ni pali maun en lim omui kokolata .
19017001	MAIN kom kotin ereki me pun o kotin mani ai likwir o kotin kupura ai kapakap , me jota kin kowei jan nan kil en au likam eu .
19017002	Ai pun en pwili jan re omui , o kom kotin majan don me pun .
19017003	Kom kotin kajaui monion i ni pon , o komui kotin jojon ia , ap jota me kom kotin diar . I inaukidi , me i jota pan japun ni ai lokaia .
19017004	I kin rukila pan majan en jilan omui jan mon tiak en aramaj o al en men kamela .
19017005	Ni ai alialu wei i jota muei jan nan lip en aluwilu omui , ai kakawei jota katia jan .
19017006	I likwiri on komui , Main Kot , kom kotin mani ia , o kapaike don ia karon omui , o kotin ereki ai kapakap .
19017007	Kom kotin kajaleda omui kalanan kapuriamui , pwe pali maun omui jauaj pan ir , me kin liki komui , on ir me palian ir .
19017008	Jinjila ia dueta por en maj eu , o kotin pera kin ia mot en lim omui ,
19017009	Mon me japun kan , me men kawe ia la , mon ai imwintiti , me kin kapil ia pena .
19017010	Re kin kapiridi monion arail ; o jan nan au arail re kin lokaia aklapalap .
19017011	Waja je kin kola ia , re kin kapil kit pena , maj arail kin majamajan , pwen kaje kit di on nan pwel .
19017012	Dueta laien amen , me inon ion mana , o dueta laien pul amen , me wonon nan waja rir .
19017013	Main , kom kotida , kaloedi o kanamenokla i ; dorela maur i jan me japun kan ki omui kodlaj ,
19017014	Jan ren aramaj akan ki lim omui , Main Ieowa , jan ren aramaj en jappa wet , me pwaij arail ni maur et ; kom kotin kadire kila kaped arail omui dipijo kan , me nairail jeri ol me toto , o nairail akan me pan jojoki luan arail kapwa .
19017015	A i pan ariri jilan omui ni ai pun , o i pan medikila mom omui ni ai pan pirida .
19018001	I KIN pok on komui Main , ai kel .
19018002	Ieowa ai paip , ai kel , ai jaundor ai Kot , ai paipalap , me i kin liki , pere pa i , menkamaur pa i o jile pa i !
19018003	I kin nidinid on Ieowa , me kapin en ko on , o i pan dorela jan ai imwintiti kan .
19018004	I lodi oner jal en mela kan , o pilap en Pileam akan kamajak ia er .
19018005	Jal en wajan mela kol ia dier , o jal en mela kaloe ia dier .
19018006	Ni ai majak i likwir on Ieowa o weriwer on ai Kot ; I ap kotin ereki nil ai jan nan tanpaj a , o ai likwir lel on karon a kan .
19018007	Jappa rerer o mokidedar , o pajon en nana kan ititekok o rerer , ni a kotin onionidar .
19018008	Atiniai koda jan nan jilan i , o kijiniai kelail jan nan au a , ap kareda liol .
19018009	O a kotikidier nanlan o kotidido , o rotorot impan aluwilu a kan .
19018010	O a kotikot pon Kerup amen o kotin pirwei , o a kotin dake pa en an .
19018011	Tanpaj a im pwal iei rotorot , o katau laud , o tapok rotorot , kapil pena i .
19018012	Linan me mi mo a , kamueit pajan tapok kan ian akel o liol .
19018013	O Ieowa kotin wiadar nanjapwe nanlan , o me Lapalapia kotin poronelar kapit i ian akel o liol .
19018014	A kotin kajik wei japwilim a kanan en kajik katieu , o kotin kamueit irail pajan . A kotin wiadar liol toto o kamajak irail adar .
19018015	Al en pil akan ap janjaladar , o pajon en jappa weiweidar ki ar onion Main , mon an en jilan omui .
19018016	A kotikidier lim a jan nan waja ileile , a kotin kol ia di o kotin api ia dar jan nan pil kalaimun akan .
19018017	A kotin dore ia la jan ai imwintiti kelail akan , jan ir , me kailon kin ia , ir me i jota itar on .
19018018	Irail kaloe ia dier ni ai ran apwal , a Ieowa kotin wialar jauaj pa i .
19018019	O a kotin kalua ia wajan jaladok , a kotin kamaio ia da , aki a kotin kupukupura ia .
19018020	Ieowa kin kotin jauaja ia duen ai pun , a kotin katini on ia duen makelekel en pa i kan .
19018021	Pwe i kin weweid nani al en Ieowa , o i jota kin katiwo on ai Kot .
19018022	Pwe a majan akan mi mo i , o i jota pan kaje jan ia a kujoned akan .
19018023	Pwe nai unjokalar mon jilan i o juedeki ai japun .
19018024	O Ieowa kotin katini on ia duen ai pun , o duen makelekel en pa i kan mon jilan i .
19018025	Komui me kalanan on me mau kan , o lelapok on me lelapok kan ,
19018026	O makelekel ren me makelekel akan , o japun ren me japun kan .
19018027	Pwe kom kin kotin dorela aramaj luet akan , ap kadukiedi maj en me aklapalap akan .
19018028	Pwe kom kin kotin kamaraini ai lamp , Ieowa ai Kot kin kamaraini ai rotorot .
19018029	Pwe ni ai ian komui i kak kaloedi karij en jaunpei kan , o ni ai ian ai Kot , i kak lujwei pon kel takai .
19018030	Al en Kot me unjokala ; majan en Ieowa me makelekel . I pere pan karoj , me liki i .
19018031	Pwe ia amen Kot impan Ieowa , de ia paip eu impan atail Kot ?
19018032	Iei Kot , me kotin aude kin ia manaman , o kaunjokala al ai .
19018033	A kin kotin wiai on nä i kan dueta nä en tia , o kotin kajapwil ia dan waja ileile .
19018034	A kotin padaki on pa i kan tiak en mauin o , pwen kak on kaonopada kajik katieu mata .
19018035	Kom kotiki on ia pere pan maur omui , o lim omui pali maun kamana ia da , o omui opampap me kajapwil ia da .
19018036	Kom kotin kaonopadar al , me i pan weweid ia , pwe nä i kan ender krijedi .
19018037	I pan tan won ai imwintiti kan o kono irail edi , o i jota pan puredo , lao karoj lodier .
19018038	I pan kamor irail pajan , re jota pan kak palian ia , o re pan pupedi on pan nä i kan .
19018039	Kom kak kamana kin ia omui manaman on ni pei ; Kom kak kajedi on pan nä i kan karoj me palian ia .
19018040	Kom kin kotin kaloedi on ia ai imwintiti kan , pwen kawela , me kailon kin ia .
19018041	Re kin likelikwir , a jota jauaj parail ren Ieowa , a jota kotin japen ir .
19018042	I pan juk irail pajan dueta pwel par nan kijinian ; i pan kaje ir ala dueta pwel jamin jan nani al o .
19018043	Kom kin kotin dore ia jan ren akamai en aramaj , o kom kotin kajapwil ia dan men liki kan ; o wei eu me i jaja kin upa on ia .
19018044	Ni ar roner , re peiki on ia er , o nain men wai kan peikion ia ni linkapin .
19018045	Nain men wai kan poridier o rerer o pwarado jan nan ar im kalaimun akan .
19018046	Ieowa kotin ieiaj ; kapin on ai paipalap ; o kapin on Kot ai jaundor .
19018047	Kot me kotin depuk on ai imwintiti kan , o a kotin kaloedi on ia ai imwintiti kan ;
19018048	Kom kotin dore ia la jan ai imwintiti kan , o kom kotin kajapwil ia dan ir , me palian ia . Kom kin kotin jauaja ia on me morjued on ia .
19018049	I me i men danke komui , Main Ieowa , nan pun en men liki kan o kauleki duen mar omui ,
19018050	Komui me kotin kamaurada melel japwilim a nanmarki o a kotin jauaja mau japwilim a Dawid keiedier o kadaudok a kokolata .
19019001	LAN pokon kin kajokajoi duen linan en Kot o aude pan lan kin katitiki dodok en lim a kan .
19019002	Ran eu kin kajokajoi on eu ran o pon eu kin padaki on eu pon .
19019003	Jota kaparok o jota lepen lokaia , ari jo , nil a kin peido .
19019004	O a loua padak lel on jap karoj , o a kaparok lel imwin jappa . A kotin wiai on katipin im pwal eu pan lan ;
19019005	O a kin pedoi jan nan a pera dueta ol kamod amen , o kin pereperen dueta ol kamod amen ni a tanwei pon al o .
19019006	A dakada ni eu imwin lan ap tanalan imwin teio , o jota me kak rir jan mon karakar a .
19019007	Kapun en Ieowa me unjok o kin kainjenemauiala nen en aramaj akan . Kadede en Ieowa me melel o kin kalolekonla me lolepon .
19019008	Kujoned en Ieowa me pun o kin kaperenda monion en aramaj . Kujoned en Ieowa me makelekel o kamarainiada maj en aramaj .
19019009	Lomwin Ieowa me min o kin duedueta . Majan en Ieowa kan me melel , o pun kaualap .
19019010	Irail me kajampwal jan kold o kold linan toto , o iau jan onik o onik kajampwal .
19019011	Ir me pil kin katamanda japwilim omui ladu , o me kin kapwai ir ada , ar katin me lapalap .
19019012	Ij me kak aja duen toto en a japun ? Kom kotin lapwada dip ai me rir akan .
19019013	Pil perewei jan japwilim omui ladu me aklapalap , pwe ren der kaloe ia di , i ap pan punala , o pan makelekel jan dip lapalap kokolata .
19019014	Kom kotin kupura kaparok en au ai o lokolokaia en monion i mo ’mui , Ieowa ai paipalap o ai jaundor .
19020001	IEOWA en kotin mani om kapakap ni ran apwal o ; mar en Kot en Iakop en pera uk !
19020002	A en kotin porone don uk jauaj pam jan nan tanpaj jaraui o kamana uk ada jan nan Jion .
19020003	A en kotin kupura om mairon karoj , o om mairon ijij en konkon re a . Jela .
19020004	A en kotiki on uk , me monion om anane , o kotin kapaiada om inon karoj .
19020005	Je pan nijinijki omui jauaja kit , o ni mar en atail Kot kit pan kida at plak . Ieowa en kotin kapwaiada om poekipoek karoj !
19020006	I ap ajaer , me Ieowa kin kotin dorela japwilim a me keiedier , o a pan mani i jan nan japwilim a lan jaraui , lim a pali maun kin jauaja kaualap .
19020007	Mo kan kin kaporoporeki war o oj akan ; a kit kin keleki mar en Ieowa atail Kot .
19020008	Irail lodier o pupedier , a kit uda o kajinenda .
19020009	Main kom kotin jauaja nanmarki o , o kotin mani at likwir on komui !
19021001	MAIN Ieowa , nanmarki o kin peren kida omui manaman , o a polauleki melel omui jauaja i !
19021002	Kom kotiki on i , me monion i inon ion , o kom jota kin jopeiwei jan , me kilin aua poekipoki . Jela .
19021003	Pwe kom kin wudokedi on poa me mau kan ; kom kotin kalijorop kidi i nin kold kajampwal eu .
19021004	A kin poeki re omui maur , komui ap kotiki on i maur warai kokolata .
19021005	A linan me lapalap ki omui kotin jauaja i . Kom kin kotin kapwataki i manaman o linan .
19021006	Kom kotin kajapwilada i , pwen wia kamau men kokolata ; kom kaperenda i mon jilan omui .
19021007	Pwe nanmarki kin liki Ieowa , o a pan dadaurata ki kalanan en me lapalapia .
19021008	Lim omui pan diar omui imwintiti kan karoj , o lim omui maun pan diar me kailon kin komui .
19021009	Kom pan wia kin ir ala jtop en kijiniai eu , ni omui pan kotin pwarado . Ieowa pan kotin kawe ir ala ni a onion , o kijiniai pan kan ir ala .
19021010	Kom pan kotin karojela kadaudok arail jan nan jappa , o wa ’rail jan nan pun en aramaj akan .
19021011	Pwe irail inau kidar , me re pan wia jued on komui a re jota pan itar on .
19021012	Pwe komui pan kotin kajaloe ir ada , pwe ren tan ; kom pan kotin padok won ir omui jal en kajik katieu .
19021013	Main kom kotida ni omui rojon kit ap kauleki o kapina omui manaman .
19022001	A I Kot , ai Kot da me komui likidmalie kin ia la ? I likelikwir , a jauaj pa i me doo .
19022002	Ai Kot , nin ran i kin likwir , a kom jota kin japen , o ni pon i pil jota kin nenenla .
19022003	Ari jo , komui ta me jaraui , komui me kotikot pan kaul en kapin en Ijrael .
19022004	Jam at akan liki komui , o ni ar liki , kom kotin jauaja irail er .
19022005	Irail likwir on komui , rap dorelar , re liki komui , rap jota namenokala .
19022006	A nai dueta kamatol amen , a kaidin ol amen , me aramaj akan kin lalaue o mamaleki .
19022007	Karoj me kilan ia , kin lalaue , ia , jara pajan au arail o tuetuäl mon arail :
19022008	A kin liki Ieowa , i en dorela i , o kamaioda i , pwe a kin kupura i .
19022009	Pwe komui kotin kaipwi ia jan nan kaped en in ai ; komui ta , me i liki jan ni anjaun ai mi ni maramaran in ai .
19022010	Jan nan kaped en in ai i lokidokilan komui ; komui ta ai Kot jan ni anjaun ai mi pon kopan in ai .
19022011	Kom der kotin doo jan ia , pwe anjaun kalokolok korendor , ap jolar jauaj pa i .
19022012	Kau ol kalaimun kan kapil ia penaer , o kau ol en Pajan kele ia pena .
19022013	Irail jara don ia dueta laien weriwer o laualo amen .
19022014	Nai wudokilar dueta pil , ai kokon akan karoj muei pajaner , o monion i pei pajaner nan kaped i dueta wi .
19022015	Ai kelail nalanal lar dueta diper en dal eu , o lo i pajadan pan natanat ai , o komui kin wia kin ia me melar amen .
19022016	Pwe kidi kan kapil ia pena , o pwin aramaj jued eu kele ia pena , irail kapore pajan pa i o nä i kat .
19022017	I kak wadok kokon ai kan karoj ; a irail kin kilekilan ap peren kida .
19022018	Re kin nek pajan ai likau kan nan pun arail , o re doropweki ai likau pup .
19022019	A komui Main ender doo jan ia ! Ai kel madando o jauaja ia !
19022020	Dorela maur i jan kodlaj , pwe me ta ieu , o jan nan kel en kidi !
19022021	Jauaja ia jan nan au en laien , o dore ia la jan oje en man laualo !
19022022	I pan padaki on ri ai kan duen mar omui , o i pan kapina komui nan momodijou .
19022023	Kapina Ieowa komail me majak i , o kadaudok en Iakop en kalinanada i , o wan Ijrael karoj majak i .
19022024	Pwe a jota kotin mamaleki de juedeki me luet akan ; o a jota kotin karirila jilan i jan irail ; o ni a likwir on i , a kotin erekier .
19022025	I pan kapina komui nan momodijou kalaimun ; i pan kapwaiada ai inau mon ir me lan i .
19022026	Me luet akan en mana o medila , o me idok Ieowa , pan kapina i ; nen omail pan memaureta kokolata .
19022027	Ni imwin jap karoj re pan tamanda Ieowa , ap wuki on i , o di en men liki karoj pan kaudoki on i .
19022028	Pwe wein Ieowa , o a kotin kaunda men liki kan .
19022029	Me wi kan karoj nin jappa pan manamana o kelepuki ; karoj , me pan wiala pwel o jota kak kolekol maur ar , pan poni i .
19022030	Kadaudok eu mia , me pan papa i , re pan padaki on jeri o jeri en jeri kan duen Ieowa .
19022031	Re pan pwarado o padaki on aramaj akan , me pan ipwidi mur duen a pun , o duen me a kotin wiadar .
19023001	IEOWA jile pa i , i jota pan anane meakot .
19023002	A kotin kamana ia nan moj kajelel o kalua ia won ni pil lamelamur .
19023003	A kotin kamanada nen i , a kalua ia pon al pun pweki mar a .
19023004	I lao weid nan mot en mela , i jota pan majak mejued kot , pwe kom kotin ieian ia , omui irar o lepin jaipali kamait ia la .
19023005	Kom kotin kaonop dan ia tepel eu jalon ai imwintiti kan . Kom kotin keiekidi mon ai le , o ai dal kin wudewudok .
19023006	Pai o kalanan pan idauen ia arain ai maur , o i pan mimieta nan tanpaj en Ieowa kokolata .
19024001	JAPWILIM en Ieowa jappa o audepa kan , jap o meakaroj me kaujon poa .
19024002	Pwe a kotin pajonedier ni kailan madau , o a kotin wiadar pon pil akan .
19024003	Ij me pan kodalan pon dol en Ieowa ? O ij me pan kak uda ni mol en Ieowa jaraui ?
19024004	Me pa a kan jota japun o monion i makelekel ; me jota kin mauki padak japun , o me jota kin kaula likam .
19024005	I me pan kamaula ren Ieowa , o a pan pun kila ren Kot a jaunkamaur .
19024006	I kainok , me kin peiki on Kot , me kin rapaki jilan omui , Kot en Iakop . Jela .
19024007	Komail ritinada wanim laud o lanada wanim nin jappa , pwe Nammarki linan en kotilon !
19024008	Ij Nanmarki linan men et ? I Ieowa rojon o manaman , Ieowa me rajon nan mauin .
19024009	Komail ritinada wanim laud o lanada wanim nin jappa , pwe Nanmarki linan en kotilon !
19024010	Ij Nanmarki linan men et ? I Ieowa Jepaot ; I Nanmarki linan . Jela .
19025001	MAIN , i kin inon ion komui .
19025002	Ai Kot , i liki komui , jauaja ia , pwe i ender jarodi , o ai imwintiti kan ender peren kida .
19025003	Pwe karoj me liki komui , jota pan jarodi , a me pan muei jan komui pan jarodi .
19025004	Main , kom kotin kajale on ia al omui kan , o kotin padaki on ia omui tiak kan ;
19025005	Kalua ia ni omui melel o kalolekon ia ! Pwe komui ta ai Kot , me kin jauja ia , ran karoj , i kin auiaui komui .
19025006	Main , kom kotin tamanda omui kalanan o omui kapunlol , me tapidar mon kaua .
19025007	Re der kotin kupura dip en ai tikitik o ai jopeik ; a kupura ia ni ar kapunlol o kalanan ! Main Ieowa .
19025008	Ieowa me mau o lelapok , i me a kotin padaki on me dipan akan pon al o .
19025009	A kin kalua pun me luet akan , o a kotin padaki on me luet akan al a .
19025010	Al en Ieowa kan me dir en kalanan o melel on ir , me kin kolekol a inau o majan akan .
19025011	Main , kom kotin maki on ia ai japun kan me lapalap , pweki mar omui .
19025012	Ij ol , me kin lan Ieowa ? A pan kotin padaki on i duen al o , me a en pilada .
19025013	Nen e pan mi waja mau o kaudaudok a pan aneki jap o .
19025014	Ieowa kompoke pan me kin lan i , a pan kotin padaki on i duen a inau .
19025015	Maj ai kin ariri Ieowa anjau karoj , pwe a pan kotin lapwada nä i kat jan nan injar .
19025016	Kom kotin majan don ia o maki on ia , pwe nai japoupou o luet .
19025017	Majak en monion i lalaudalar ; kotin kalua ia jan nan ai apwal akan !
19025018	Kom kotin mani ai luet o ai kankaneraner , o kotin maki on ia dip ai kan karoj !
19025019	Kom kotin mani duen ai imwintiti kan , pwe re me toto , o re kin kailon kin ia ni ar aklapalap .
19025020	Kom kotin jinjila ai maur o dore ia la , kom kotin apwali ia , pwe i der namenokala , pwe i kin liki komui .
19025021	Melel o pun en jinjila ia , pwe i auiaui komui .
19025022	Main Kot , kom kotin dorela Ijrael jan nan ar apwal akan karoj !
19026001	IEOWA kom kotin jauaja ia , pwe i kekeit wei ni melel . I kin liki Ieowa , i jota pan luetala .
19026002	Main kom kotin kajaui ia da o kajonejon ia , o kamakelekele mudilik i kan o monion i .
19026003	Pwe i aja duen omui kalanan , o i kin weweid ni omui melel .
19026004	I jota kin mondi ren aramaj aklapalap akan , o i jota kin waroki on me morjued akan .
19026005	I kin tataki pokon en mejued akan , o i jota kin mondi ren me japun kan .
19026006	I omiomi ki makelekel o i kin pok on japwilim omui pei jaraui , Main , Ieowa ,
19026007	Waja i pan kapikapina , nil laudeta o padak duen omui manaman akan karoj .
19026008	Main Ieowa , i kin pok on wajan tanpaj omui , o wajan ar linan .
19026009	Kom der kotin kajapoke ia la ianaki me dipan akan , de maur i ianaki me kamela aramaj akan .
19026010	Pwe pa arail me dir en morjued o re ki men ale kijakij .
19026011	A nai kin weweid ni makelekel . Dore ia la o kotin maki on ia !
19026012	Nä i kin aluwei pun . I pan kapina Ieowa nan momodijou kan .
19027001	IEOWA kamarain pa i o kamaur pa i , ij me i en majak ? Ieowa kel pan maur i , ij me i en lomwinki ?
19027002	Ma mejued akan pan tana don ia , pwen kawela uduk ai o ai imwintiti kan , re pan dipikelekel o pupedi .
19027003	Ma pwin jaunpei pan kapil ia pena , i jota pan majapwekada , o ma mauin pan wiaui on ia , i pan liki i .
19027004	Iet eta , me i inon ion o men poeki ren Ieowa , i en mimieta nan tanpaj en Ieowa arain ai maur , pwen kilekilan jaraui kajelel en Ieowa kan , o ududial japwilim a im en kaudok .
19027005	Pwe ni anjau apwal a kotin jinjila ia nan tanpaj a im pwal . A pan kotin karuk ia la nan tanpaj a im likau , o kotin kau ia da pon paip eu .
19027006	A pan kotin kajapwil ia dan pon ai imwintiti kan , me kapil ia pena ; i ap pan wiada mairon en kapin nan tanpaj a im pwal , i pan kaul o kapin on Ieowa .
19027007	Main , kom kotin ereki nil ai , ma i pan likwir on komui , kom kotin maki on ia o mani ia .
19027008	Monion i kin kataman kin komui omui majan : Komail rapa kin ia ! I me i pil kin rapaki jilan omui . Main Ieowa !
19027009	Der karir jan jilan omui mo i , o der kajapokela japwilim omui ladu ni omui onion ; pwe komui me jauaj pa i . Kom der kotin kaje ia la , o ender muei jan i , Kot ai jaunkamaur .
19027010	Pwe jam ai in ai likidmalie ia la ; a Ieowa kotin japwilim anekin ia la .
19027011	Main , kom kotin kajale on ia japwilim omui al o kalua ia nani al pun pweki ai imwintiti kan .
19027012	Kom der kotin mueid on ai imwintiti kan en kaloe ia di ; pwe jaunkadede likam palian ia , o re wia japun on ia jo majak .
19027013	Ari jo , i aja , me i pan ududial kalanan en Ieowa nan jap en me memaur akan .
19027014	Auiaui Ieowa ! Der majak , o monion om ender majak , o auiaui Ieowa !
19028001	MAIN , ai paipalap , i lao likwir won komui , kom der kotin japaimokid , pwe ma re pan japaimokid , i pan dueta ir , me pan lokidokila nan por o .
19028002	Kom kotin mani nil en ai nidinid , i lao likwir won komui , i lao kapa won pa i kat mol omui jaraui .
19028003	Re der kotin kajapoke ia la ianaki me japun kan , ianaki me wia jued , me kin lokaia kajelel on men impa , ap lamelame jued nan monion arail .
19028004	Kotin depuk on ir duen ar dodok o duen ar tiak jued ; kotiki on ir duen dodok en pa arail ; katini on ir duen ar wiawia .
19028005	Pwe re jota injenoki dodok en Ieowa de wiawia en lim a kan ; i me a pan kotin kawe ir ala , a jota kauada .
19028006	Kapin on Ieowa , pwe a kotin erekier nil en ai nidinid .
19028007	Ieowa kel pa i o pere pa i , monion i kin liki i , o jauaj pa i mia . Monion i liki i o i pan danke i ki ai kaul .
19028008	Ieowa kele parail ; i me manaman on jauaja japwilim a me keidier .
19028009	Kotin jauaja japwilim omui aramaj akan o kotin kamauiala japwilim omui jojo , o kotin kamana ir o apwali irail ada kokolata !
19029001	KOMAIL lapalap akan , wa don Ieowa , wa don Ieowa wau o manaman !
19029002	Wa don Ieowa wau en mar a , poni Ieowa ni omail kapwat jaraui !
19029003	Kapiti en Ieowa mi pon pil akan ; Kot en linan kin wiada nanjapwe , iei Ieowa en pil kalaimun akan .
19029004	Kapiti en Ieowa me manaman , kapiti en Ieowa me linan .
19029005	Kapiti en Ieowa kin katip pajan jeder akan ; Ieowa kin kotin katip pajan jeder akan en Lipanon .
19029006	A kin kotin kalukaluj irail dueta kau pul amen , Lipanon o Jirion dueta kau pul ol amen .
19029007	Kapiti en Ieowa kin lujwei dueta umpul en kijiniai .
19029008	Kapiti en Ieowa kin kamokidada jap tan ; Ieowa kotin kamokidada jap tan en Kadej .
19029009	Kapiti en Ieowa kin kamokidada tia kan o kakilejauiada nana kan , o nan tanpaj a im en kaudok karoj kin kapina i .
19029010	Ieowa kotikot pon pil akan o Ieowa pan Nanmarki kokolata .
19029011	Ieowa pan kamanada japwilim a aramaj akan ; Ieowa pan kotin kamaui japwilim a aramaj akan ki popol .
19030001	I kapina komui Main , pwe komui me kotin kajapwil ia dar , o jota mueid on ai imwintiti kan ren peren kin ia da .
19030002	Ieowa , ai Kot , i likwir won komui , komui ap kotin kakel ia dar .
19030003	Main , kom kotin kalua nen i jan nan wajan mela . Kom kotin dore ia lar ni anjau me irail lokidokila nan pweleko .
19030004	Komail lelapok kan en kapina Ieowa , o kapina mar a linan !
19030005	Pwe a onion kin marep ta ieu , a a mak arain maur en aramaj amen ; nin jautik re kin janejan , a ni manjan nijinij .
19030006	A nai inda ni ai anjau mau : I jota pan lodi kokolata .
19030007	Main , ni omui kalanan , kom kotin katenedi ai dol , a ni anjau me re karuki jan mo i jilan omui , i majapwekadar .
19030008	I likwir won komui Main , o i nidinideki on Kaun .
19030009	Da kadepa en nt’ ai , i lao kodila nan por o ? Pwel par pan kak kapina komui , o kapakaparok duen omui kalanan ?
19030010	Main Ieowa , re kotin mani ia o kotin maki on ia ; Ieowa jauaj pa i .
19030011	Kom kotin kawukila ai injenjued on nijinij ; kom koti ki janer ai tuken likau , ap id kalikauwi ia dar popol .
19030012	Pwe nen i en kauli on komui , a ender nenenla . Main ai Kot , i pan kapina komui kokolata .
19031001	MAIN , i liki komui , kom kotin ieian ia , pwe i ender namenokala kokolata ; dore kin ia la duen omui pun .
19031002	Kapaikidi don ia karon ar akan , madan jauaja ia ! Kom kotin wiala ai paipalap rojon , o kele pa i , pwen jauaja ia !
19031003	Pwe komui ai paip , o ai kel . Kom kotin kalua ia pweki mar omui .
19031004	Kom kotin api ia jan nan injar , me re wiai on ia , pwe komui kele pa i .
19031005	I kakaliki on komui nen i ; kom kotin dore ia la , komui Main Kot melel .
19031006	I juedeki me kin kaporoporeki dikedik en ani mal akan , a i liki Ieowa .
19031007	I pan pereperen o polauleki omui kalanan , pwe komui me kotin mani ai luet , o kotin kupura nen i ni anjau apwal .
19031008	O re der mueid on ai imwintiti , ren kaloe ia di . Kom kotin kajone nä i kat nan waja jalatok .
19031009	Ieowa , kom kotin maki on ia , pwe i majak ; maj ai juedelar ki ai mamauk , pil dueta nen i o pali war ai .
19031010	Pwe maur i luet kilar ai injenjued , o ai par akan malaulaular ki ai janejan , ai kelail tikitikelar pweki dip ai , o kokon ai kan luetalar .
19031011	Ai imwintiti kan karoj lalaue ia , o i wialar kanamenok pan men imp ai kan , o kamajak pan jau i kan ; me kilan ia nani al o , kin tanwei jan ia .
19031012	Aramaj monoke ia lar dueta me melar amen ; nai rajon dal eu , me mor pajan .
19031013	Pwe i roner duen me toto kin pujerokion ia ; men kamajak kapil ia pena ; re kin kapun pena duen nai , pwen kame ia la .
19031014	A i kin kaporoporeki komui Main , i ap inda : Komui ta ai Kot !
19031015	Ai anjau mi nan lim omui , dore ia jan nan pa en ai imwintiti kan o jan me kin pakipaki ia .
19031016	Kamarainiki japwilim omui ladu jilan omui , dore ia ki omui , dore ia ki omui kalanan .
19031017	Main , kom der kotin mueid on , i en joredi ; pwe i likwiri won komui . Me japun kan en joredi , pwe irail en nenenla nan wajan mela .
19031018	Kil en au en me likam akan en nenenla , irail , me lalaue me pun kan ni laumaum , o aklapalap , o kaurur .
19031019	Meid laud omui kalanan , me kom kotin nekinekid on me lan komui kan , o me kom kin kajale on ir , me liki komui janjal mon aramaj akan .
19031020	Kom kin kotin karir ir ala re omui jan karoj , me kailon kin ir ; kom kin kadupal ir edi jan mon lo akamai .
19031021	Kapina on Ieowa , me kotin kalanan laud on ia nan kanim teneten eu .
19031022	Pwe ni ai peikajal i indindar : I lokidokilar jan mon jilan ar . Ari jo , kom kotin ereki nil en ai nidinid , ni ai potoan werwiwer on komui .
19031023	Komail japwilim a jaraui kan karoj , pok on Ieowa ! Ieowa kin kotin jinjila me pojon akan , ap depuk on ir melel , me aklapalap akan .
19031024	Komail karoj me kaporoporeki Ieowa , en kelail o der majak !
19032001	MEID pai , me dip arail lapwadar , o me ar japun pwaipwaidier !
19032002	Aramaj meid pai , me Ieowa jolar pan kapokoki on dip ar , me jota likam nan monion ar .
19032003	Pwe ni ai men okila , kokon ai kan ap jujueda kilar ai janejan ran karoj .
19032004	Pwe lim omui katoutou ia nin ran o ni pon , o ai kelail monedier , dueta ni anjau en karakar . Jela .
19032005	I me i weokadan komui dip ai kan , o jota okila ai japun kan . Nai indinda : I pan weokadan Ieowa ai katiwo kan ; komui ap kotin maki on ia jued en dip ai . Jela .
19032006	I me jaraui kan karoj pan potoan kapakap on komui arain anjau me komui kak diarokada . Lapake kalaimun pan wiaui , a a jota pan lel on ir .
19032007	Komui me pere pa i , kom pan kotin perawei jan ia men kamajak , i ap pan dorela o kapina ni peren . Jela .
19032008	I pan padaki on uk o kajale on uk al o , me koe en weweid ia ; I pan kalua kin uk por en maj ai .
19032009	Komail der dueta oj de aj amen me jota ar madamadaua , me mau on , kijin mata en ko on au arail , a ma jo , re jota pan duki on uk .
19032010	Me japun o kin lodi on jon en madak toto , a me kaporoporeki Ieowa , kalanan en Ieowa pan kapil pena i .
19032011	Polauleki Ieowa , o pereperen komail me pun kan , o kapikapina komail karoj me lelapok melel akan .
19033001	KOMAIL me pun kan polauleki Ieowa , me lelapok kan en kapina i .
19033002	Danke Ieowa o kapikapina ki men kajan o kaule ki on i jal en arp eijok .
19033003	Kauleki on i kaul kap pot , komail kanai on arp o nil !
19033004	Pwe majan en Ieowa me inen o a wiawia kan karoj melel .
19033005	A kin kotin pok on me pun o melel , jappa direki kalanan en Ieowa .
19033006	Nanlan wiaui kida majan en Ieowa o audepan a karoj ki nen en jilan i .
19033007	A kotin kolekol pena pil en madau dueta nan dal eu , o a kotin nekidala ad akan nan waja rir .
19033008	Jappa karoj en lan Ieowa o karoj me kaukaujon nan jappa en wauneki i .
19033009	Pwe ma a kotin majanta , ap pan wiaui , o ma a kotin panokada , ap pan miela .
19033010	Ieowa kin kotin kawela kapun en men liki kan , o a kin kawukila madamadaua en wei kan .
19033011	A me Ieowa kileledier , pan duedueta , o me a kotin kupurada , pan kokolata .
19033012	Meid pai wei o , me Ieowa ar Kot , o wei , me a kotin piladan a jojo .
19033013	Ieowa kin kotin ireron aramaj akan karoj jan nanlan .
19033014	A kotin ireron karoj , me kaujon jappa jan mol a teneten .
19033015	A kotin wiadar monion arail karoj , o a kotin mani ar wiawia kan karoj .
19033016	Nanmarki amen jota pan pwai kida a karij toto , o ol komad amen jota pan dore kila a kelail .
19033017	Oj akan pil jota kak jauaja ekij o a kelail melel jota kadepa .
19033018	Kilan , jilan en Ieowa kin ireron on me lan i , o me kaporoporeki a kalanan .
19033019	Pwen kapit ir ala jan ni mela o katekatunole ni anjau en lek .
19033020	Nen atail kin auiaui Ieowa , i me jauaj patail o pere patail .
19033021	Pwe monion atail kin peren kida i , pwe kitail kin liki mar a jaraui .
19033022	Main , Ieowa , omui kalanan en mi po at duen at kaporoporeki komui .
19034001	I PAN kapina Ieowa anjau karoj ; au ai pan kapina i kokolata .
19034002	Nen i en juaiki Ieowa , me luet akan pan ron , ap peren kida .
19034003	Komail ian ia kapina Ieowa , pwe kitail en wiaki eu , kalanada mar a .
19034004	Ni ai rapaki Ieowa , a kotin japen ia , o dore ia la jan nan ai majak karoj .
19034005	Me kin ariri i , pan kakelada , o maj arail jota pan namenokala .
19034006	Ol luet men et lao likwir , Ieowa ap kotin erekier o dorela i jan nan a apwal akan karoj .
19034007	Toulan en Ieowa kotikot ren me lan i o kotin jauaja ir .
19034008	Komail jon o kilan duen kalanan en Ieowa ! Meid pai , me liki i !
19034009	Lan Ieowa japwilim a jaraui kan ! Pwe me kin lan i , jota pan anane meakot .
19034010	Laien pulepul akan lekila o men manada , a me kin rapaki Ieowa , jota pan anane meakot .
19034011	Jama ko , komail kodo re i , ron ia , i pan padaki on komail duen lan Ieowa :
19034012	Ij me inon ion maur warai , o ij me mauki ran kajelel akan ?
19034013	Pere jan mejued lo om o kilin au om , pwe re der kotaue .
19034014	A muei jan mejued , ap wiada me mau , rapaki popol ap dadaurata .
19034015	Jilan en Ieowa mamani me pun kan , o karona ereki ar likwir ;
19034016	A jilan en Ieowa kin palian ir , me kin wia mejued , pwen kawe ir ala jan nan jappa .
19034017	Irail kin likwir , Ieowa ap kotin mani ir o kotin jauaja ir jan ni ar apwal akan karoj .
19034018	Ieowa koren ion ir , me monion arail arail olar , o kotin jauaja ir , me nen arail olar .
19034019	Kalokolok toto lel on me pun kan , a Ieowa kin kotin jauaja ir jan nan mepukat karoj .
19034020	A kotin jinjila kokon akan karoj , pwe eu ender tip pajan .
19034021	Me jued kot pan kamela mo doo jan Kot akan , o me kin kailonki me pun kan , pan kalokolok .
19034022	Ieowa kin kotin dorela nen en japwilim a ladu kan , o karoj me liki i jota pan kalokolok .
19035001	MAIN , kom kotin pei on ir , me kin pei on ia ; o kotin palian on ir , me kin u on ia .
19035002	Re kotin ale pere o tatan mauin ap kotida , pwen jauaja ia .
19035003	Napekida katieu jauaja ia on ai imwintiti kan . Kotin majan don nen i : Nai jauaj pam !
19035004	Me men kame ia la , en namenokala o kankaururala ; o me men wia jued on ia , en pure wei o jarodi .
19035005	Ren wiala dueta dip en kijin war akan mon kijinian , o tounlan en Ieowa jikin irail wei .
19035006	Al arail en rotorotala o kitentel la , o tounlan en Ieowa en kotin pakipaki irail .
19035007	Pwe re injenjara ia , pwen kame ia la , ap jota karepa , o re wia por on ia , a jota karepa .
19035008	A en jejeinlek lodi on kalokolok ; o injar me a wiadar , pein i en lodi on ; o mela en lel on i waja o .
19035009	A nen i en perenki Ieowa o polauleki a kotin jauaja ia .
19035010	Kokon ai kan karoj pan inda : Main , ij me rajon komui ? Pwe kom kotin jauaja me luet o on me a jota itar on , o kom kotin jauaja me luet o jamama on me lolap akan .
19035011	Jaunkadede likam kai u on ia , kalelapok re i , me i jota aja due .
19035012	Re kin depukki me mau me jued , pwen kainjenjuede kin ia .
19035013	A nai , ni ar jomau , i puri on nan tuk en likau , o kaloke pein nai ni ai kaijejol , o kapakap jan monion i .
19035014	Nai wiai on ir dueta on kompoke pa i o udan ri ai ; nai injenjued dueta amen , me kin loleitki in a .
19035015	A irail peren kida ai jikilikel o pokon pena . Men lalaue pokon penan ia o jon en aramaj , me i jaja , kin lalaue ia anjau karoj .
19035016	Re ni tete on ia , irail , me kin janjalmau o lalaue pweki kijin mana .
19035017	Main , arai da , me kom pan kotin majani mepukat ? Dorela nen i jan arail mejued , o maur ta ieu jan laien pulepul akan .
19035018	I pan kapina komui nan momodijou laud , o nan pun en aramaj toto i pan danke komui .
19035019	Der mueid on ai imwintiti nin jokarepa , ren peren kin ia , o me kin kailon kin ia nin jokarepa , ren der lalaue ia ki maj arail .
19035020	Pwe ar lokaia jota kin kareda popol , o re kin madamadaua , en dipi on me lelapok kan nan jap o .
19035021	O re jar pajan au arail on ia indada : Io io , pein kit kilaner .
19035022	Main , kom kotin mani mepukat , kom der kotin nenenla , Main , kom der doo jan ia !
19035023	Kotin opala waja o kipada , pwen kapun ia la o ai dodok , ai Kot o ai Kaun .
19035024	Main , ai Kot , kotin kapun ia la duen omui pun , pwe ren der peren kin ia .
19035025	Der mueid on , ren inda nan monion arail : Io , io , i me je men ! Der mueid on , ren inda : Kitail katalalar i .
19035026	Irail karoj , me peren kida ai apwal akan , en namenokala o kankaurura la , ir me poponmajo on ia , en likau kida namenok o kankaurur .
19035027	Irail me kin peren kida ai pun en nijinij o pereperen , o ren inda anjau karoj : Meid kapina on Ieowa , me kin perenki jauaja japwilim a ladu o ,
19035028	O lo i en kapakaparok duen omui pun , o kapina komui ran karoj .
19036001	IET me i men inda jan lol en monion i duen tiak en me japun o : Jota lan Kot mi mon maj a .
19036002	A kin kotaue o linkapin , pwen pein i dadaurata a dodok jued , ap tataki me tei kan .
19036003	A lokaia karoj me jued o likam ; a pil jota kin duki on padak , pwen wiada me mau .
19036004	A kin madamadaua pon a loj . A kin weweid nani al me jota mau o jota kin juedeki me japun .
19036005	Main , omui kalanan me ideda won lan , o omui melel pil lel on tapok kan .
19036006	Omui pun rajon nana en Kot akan , o omui kadeik kan me rajon iluk ileile kalank ; Main , komui me kotin dorela aramaj o man akan .
19036007	Meid kajampwal omui kalanan Main Kot , pwe aramaj akan kin diar wajan kamaio pan mot en lim omui !
19036008	Re pan jaliel kila dipijou toto nan tanpaj omui , o kom kotin kanim pil kin irail peren laud rajon pilap pot .
19036009	Pwe parer on maur mi re omui , o ni omui marain , je kin kilan marain .
19036010	Kom kotin dadaurata omui kalanan on me aja komui , o omui pun on me melel jan ni monion arail .
19036011	Kom der mueid on , i en tiatidi pan me aklapalap akan , o pa en me japun kan ender kapup ia di .
19036012	A mejued akan en pupedi waja o , pwe ren lokidokila o jolar memaureda .
19037001	KOE der makaraki me jued akan ; o der peirinki me kin wia japun .
19037002	Pwe re pan jorala madan dueta rä , o re pan monedi dueta tan tuka kan .
19037003	Kaporoporeki Ieowa o wiada me mau , kaukaujonta nan jap o , o wiawia me pun .
19037004	Polauleki Ieowa , a pan kotiki on uk , me monion om inon ion .
19037005	Mueid on Ieowa om wiawia kan o kaporoporeki i , a pan kotin wia mau .
19037006	A pan kapwareda om wiawia me pun dueta marain , o om tiak pun dueta nin jauaj .
19037007	Kaporoporeki Ieowa ap nenenla o auiaui , o koe der makar kida pan me kin pwaida ni a wiawia kan , ol o , me kin kapwaiada me jued .
19037008	Muei jan makar o pwilikidi om linaranar ; koe der makar , pwe koe der pil wia me jued .
19037009	Pwe me jued akan pan kokoka jan , a me liki Ieowa , pan japaneki jap o .
19037010	Anjau takij , ap jolar me japun o , o ma koe men kilan deu a , a jolar mia .
19037011	A me opampap akan pan jojoki jap o , o re pan pereperen ki ar kapwa toto .
19037012	Me japun o kin kamajak me pun o , o ni tete on i .
19037013	A Ieowa kotin kiparamateki i , pwe a kotin mani a anjau .
19037014	Me japun kan kin nape kida kodlaj o kaonopada kajik katieu , pwen kajikiedi me luet o jamama , o kamela me kekeit wei ni melel .
19037015	A ar kodlaj pan dokodi pein monion arail , o ar kajik katieu pan tip pajan .
19037016	Me malaulau en me pun amen , me mau jan dipijou toto en me japun kan .
19037017	Pwe pa en me japun kan pan tip pajan , a Ieowa pan kotin kolekol me pun kan .
19037018	Ieowa kotin manier ran en me lelapok kan , o ar dipijou pan duedueta .
19037019	Re jota pan namenokala ni anjau apwal , o ni anjaun lek a pan itar on ir .
19037020	Pwe me japun kan pan lokidokila , o imwintiti en Ieowa , ma re rajon jap kajelel eu , re pil pan mokonaidi dueta atiniai .
19037021	Me japun kan kin pwaipwand ap jota kapunala , a me pun o kin kadek o kin kijakija wei .
19037022	Pwe me paie kin i , pan jojoki jap o , a me a kotin karialar akan pan kokoka jan .
19037023	Ieowa kin kotin katenetene jon en aramaj due met ar kakakewei , o a kotin peren kida a wiawia kan .
19037024	Ma a pan pupedi , a jota pan lokidokila ; pwe Ieowa kotin kolekidi i lim a .
19037025	Nai pulepul ap malar , a i jaikenta kilaner me pun amen likidmalielar , de na kan poekipoeki prot .
19037026	A kin kadek anjau karoj o kin men kijakij wei , o na kan pan paida .
19037027	Muei jan me jued ap wia me mau , koe ap pan mimieta nan jap o .
19037028	Pwe Ieowa kotin peren kida me pun , o a jota pan kotin likidmaliela japwilim a jaraui kan ; re pan nekinek kokolata , a kadaudok en me japun kan pan kokoka jan .
19037029	Me pun kan pan jojoki jap o , ap mimieta kokolata .
19037030	Au en me pun amen kin kida me lolekon , o lo a kaparokki me pun .
19037031	Majan en a Kot mi nan monion i , a jota pan krijedi .
19037032	Me japun kin majamajan me pun , pwen kamela i .
19037033	A Ieowa jota pan kotin mueid on , en mi nan pa a kan , o a jota pan kotin kajela i , a lao pan pakadeikada .
19037034	Auiaui Ieowa o weweid nan a al akan , a ap pan kotin kajapwil uk ada , pwe koe en jojoki jap o ; koe pan kilan , me japun kan pan kokoka jan .
19037035	I kilaner me doo jan Kot amen , me katiwo o pwaida o maurada dueta tuka mau pot .
19037036	A ni at dauli waja o , kilan , a joer mia ; i idok duen i , a a jolar kak diarokada .
19037037	Dadaurata om lelapok , o wiawia me pun ; pwe jon due met pan pwaida mau ni imwi .
19037038	A me katiwo kan pan wiaki eu lokidokila , o me japun kan pan koka jan ni imwi .
19037039	A Ieowa kotin jauaja me pun kan , i me kele parail ni ar apwal akan .
19037040	O Ieowa pan kotin ieian ir o pan dore ir ala ; A pan kotin dore ir ala jan me japun kan , o a pan jauaja ir , pwe re kin liki i .
19038001	MAIN , der kotin kaloke ia ni omui kupur jued , o der kame ia ni omui onion .
19038002	Pwe japwilim omui kananan kajik katieu lel don ia , o lim omui katoutou ia .
19038003	Jota mau kot ni pali war ai pweki omui onion , o jota moleilei nan kokon ai kan pweki dip ai
19038004	Pwe dip ai kin kadupaledi mon ai , re kin katoutou ia dueta meakot me toutou melel .
19038005	Ai ola kan pojuedela o nanan pweki ai pweipwei .
19038006	I kin koj pena o pairok wei alialu , i kin injenjued anjau karoj ,
19038007	Pwe lonelon ai monedier melel , o jota mau kot ni pali war ai .
19038008	Nai luetalar melel o i wokiwok pajaner . I kin janejan , pweki monion i jota kak moleilei .
19038009	Main , kom kotin mani ai inon karoj , o ai janejan jota rir jan komui .
19038010	Monion i rerer , ai kelail ko janer re i , o marain en maj ai pil rotorotala .
19038011	Kompoke pai o ai warok kan kin doowei jan ia , o juedeki ai kalokolok , o jau i kan kin doo jan ia .
19038012	O me kin inon ion kame ia la , kin majamajan ia , o me men wia jued on ia , kin indinda duen ar pan wiada dodok jued , o re kin widiwidin anjau karoj .
19038013	A nai dueta me jalonepon amen , me jota ron waja , o dueta me loton , me jota kak jar pajan au a .
19038014	Nai dueta ol amen me jolar ron waja , o jota depuk en lokaia mi nan au ai .
19038015	A i kin auiaui komui , Main . Komui Main ai Kot pan kotin japen ia .
19038016	Pwe i men , ren der peren kin ia . Ma nä i pan krijedi , re pan peren kida melel .
19038017	Pwe i koren ion pupedi , o ai kalokolok kin koren ion ia anjau karoj .
19038018	Pwe i weokada dip ai kan o juedeki dip ai .
19038019	A ai imwintiti kan memaureta o irail me kelail ; me kailon kin ia ni jota karepa me toto .
19038020	O me kin depukki ai me mau me jued , kin palian ia , pweki ai dadaurata me mau .
19038021	Ieowa ai Kot , kom der muei jan ia o der doowei jan ia !
19038022	Kom kotin madan don ia , Main jauaj pa i .
19039001	NAI inda : I pan kanai on al ai kan , pwe i ender wia dip ki lo i . I pan jali pena au ai arain en me japun o mi re i .
19039002	I kadukiedier ai lokaia o nenenlar o jolar inda duen peren , a ai kalokolok lalaudalar .
19039003	Monion i karakaradar nan kapedi , o ma i pan tamanda mepukat , a rajon kijiniai lulada ; i ap lokaia kida lo i .
19039004	Main , kotin padaki on ia , me maur i pan imwijokela , o imwi pan ai ran akan , me i pan jamoer .
19039005	Mani , ai ran akan dueta tälap en pa en aramaj re omui ; o maur i likamata jota meakot mo ’mui . Melel aramaj , me kin keleki pein i , kin dueta adiniai . Jela .
19039006	Re kin alialu jili rajon mota , o re kin katoutouki pein irail dodok mal . Re kin nanak pena ap jaja , ij me pan naineki .
19039007	Ari Main , ij me i en auiaui ? I kaporoporeki komui .
19039008	Dore ia la jan dip ai karoj , o kom der mueid on , me pweipwei kan en kaurur kin ia .
19039009	I pan nenenla o jota jar pajan au ai , pwe kom kotin wiadar .
19039010	Kotin katukiedi omui kaloke ia ; pwe nai dupok kilar ai kalokolok pan lim omui .
19039011	Ma kom pan kaloke amen pweki dip a , mom a kajelel ap pan juedala likamada man en mot kanala . O meid mal aramaj karoj ! Jela .
19039012	Main kom kotin ereki ai kapakap , o mani ai likwir , o der japaimokid ni ai janejan , pwe nai japwilim omui men kairu o pweledan omui wei men dueta jam ai kan karoj .
19039013	Kom kotin muei jan ia , pwe i en kelailada , mon ai pan kokowei o jolar mia .
19040001	I AUIAUIER Ieowa , o a kotin iroir don ia o kotin erekier ai likelikwir .
19040002	A kotin api ia da jan nan por jued o jan waja lujujur , o kotin kajonedier nä i kat pon paip eu , pwen kak alu mau ;
19040003	O a kotiki on nan au ai kaul kap pot , pwen kapina atail Kot ; i me aramaj toto pan udial ap lan Ieowa o kaporoporeki i .
19040004	Meid pai ol o me kaporoporeki Ieowa o jota waroki on me aklapalap akan , de me weweid nin tiak likam !
19040005	Main ai Kot , meid kapuriamui japwilim omui dodok kan o omui madamadaua , me komui kotin kajale on kit . Jota me rajon komui . I men kaparok o kajokajoi duen , a re jota mau on wadok .
19040006	Kom jota kotin kupura mairon man de mairon wan tuka kan ; a kom kotin kawajak pajan jalon ai ; kom jota kotin mauki mairon ijij de mairon en dip .
19040007	Nai ap inda : Kilan , I kokodo ; nan puk o me intinidier duen nai .
19040008	I men kapwaiada kupur omui , ai Kot ; o japwilim omui kapun o mi nan lol en monion i .
19040009	I pan padaki on momodijou laud duen me pun . Kilan , i jota pan nenenla , Main kom kotin mani .
19040010	I jota okila omui pun nan monion i . I kin kapakaparok duen omui melel o maur , i jota kin okila omui kalanan o melel mon momodijou laud .
19040011	A komui Main der kotiki jan ia omui kalanan , omui kalanan o melel en jinjila ia anjau karoj .
19040012	Pwe ai kalokolok kapil ia pena , o re jota mau on wadok ; dip ai katoutou ia , i ap jolar kilan waja ; ir me toto jan pit en mon ai , ap jolar anian .
19040013	Kom kotin kupura ia Main , o kotin dore ia la ; Main kom kotin jauaja madan !
19040014	Me kin majamajan ia , pwen kame ia la , en namenokala o lijela ; me men wia jued on ia , en purewei o lijela .
19040015	Ir me kin likelikwirki due ai : “ Io , io ! ” en majak o lijela .
19040016	Karoj me idok komui , en pereperen o popol . O me pok on omui maur , anjau karoj ren inda : Meid kapinan Ieowa !
19040017	Pwe nai jamama o luet ; a Ieowa kin kotin apwali ia . Komui jauaj pa i o ai jaundor ; ai Kot , kom der kotin pwand !
19041001	MEID pai me kin apwali me jamama o . Ieowa pan kotin dorela i ni ran apwal .
19041002	Ieowa pan kotin apwali i o jinjila a maur , o a pan pwaida nin jappa , o a jota pan mueidala i nan pa en a imwintiti kan .
19041003	Ieowa pan kotin kakelada i ni a pan mela ; kom kin kotin jauaja i ni a jomau karoj .
19041004	Nai inda : Main , kom kotin maki on ia ; kakelada nen i , pwe nai wiadar dip on komui .
19041005	Ai imwintiti kan kin lokaia jued duen nai . Iad a pan mela o mar a pan ririla ?
19041006	A kin kodon kilan ia , a kin lokelokaia , a monion a me toror , pwe a kin rapaki karepan a lalaue , ap kokowei lokelokaia due .
19041007	Karoj me kailon kin ia , kin lidilidumonin kin ia , o re madamadaua jued duen nai .
19041008	Me juedkot mi re a ; a pupedier o jolar pan uda .
19041009	Pil kompoke pa i , me i liki , o me ian ia manamana , kin tiaki ia di .
19041010	A komui Main kotin maki on ia , o kau ia da , i ap pan depuk on ir .
19041011	I me i pan ajaki , me kom kotin kupura ia , pwe ai imwintiti ender nijinij kin ia .
19041012	A kom kin kolekol ia pweki ia lelapok , o kom pan kotin kajone ia di mon jilan omui kokolata .
19041013	Kapina on Ieowa , Kot en Ijrael jan met o kokolata ! Amen . Amen .
19042001	DUEN tia amen inon ion pil , iduen nen i kin inon ion komui o Kot .
19042002	Nen i inon ion Kot , on Kot ieiaj . Iad i pan lel waja o , me i pan ariri jilan en Kot .
19042003	Pil en maj ai , iei kan ai mana ni ran o ni pon , pwe irail kin indan ia ran karoj : Ia om Kot ?
19042004	Ma i madamadaua duen mepukat , i ap wudokila audepan monion i on pein nai , pwe i inon ion ian pokon o kokodalan tanpaj en Kot , o i men ian pokon , me kin wiada a ran , pereperen o kapikapina .
19042005	Nen i , da me koe injenjuedeki o jota moleileiki ? Auiaui Kot ! I pan puron kapina i . Pwe a kotin jauaja kin ia jilan i .
19042006	Ai Kot , nen i me injenjued ; i ap madamadaua duen komui nan jap en kailan Iordan o Ermonin , pon dol Mijar .
19042007	Japwilim omui pil akan nirinirjok , pil laud akan nirinirjok ; japwilim omui iluk kan karoj kadupal ia di .
19042008	Ieowa kotin inaukidar a kalanan ni ran , a ni pon i kin kauli on i , o i kapakap on Kot en maur i .
19042009	I kin indan Kot ai paip : Da me kom kotin likidmalie kin ia la ? Da me i en weweideki ni injenjued pweki ai imwintiti kelail on ia ?
19042010	Likamata kokon ai kan mut pajaner , ni ai imwintiti lalaue ia . Pwe re kin indan ia ran karoj : Ia om Kot ?
19042011	Nen i , da me koe injenjuedeki o jota moleileiki ? Auiaui Kot ! Pwe i pan danke i , pwe i jauaj pan maj ai o ai Kot .
19043001	MAIN Kot ! Kotin jauaja ai pun , o kotin ieian ia nan kapun on aramaj jued pukat , o kotin dore ia la jan aramaj likam o morjued akan .
19043002	Pwe komui Kot en ai kel ; da me kom kotin kaje kin ia la ? Da me kom kotin mueid on , i en weweidwei ni ai injenjued , ma ai imwintiti kelail on ia ?
19043003	Kom kotin kadarado omui marain o melel , pwe ira en kalua ia , o wa ia lan ni omui dol jaraui o tanpaj omui .
19043004	Pwe i en pedelon on nan pei jaraui en Kot , iei Kot me kaperen pa i o kapol pa i , o i en danke komui Kot ki arp , ai Kot .
19043005	Nen i , da me koe injenjuedeki o jota moleileiki ? Auiaui Kot ! Pwe i pan danke i , pwe i jauaj pan maj ai o ai Kot .
19044001	MAIN Kot , je roner ki jalon at , jam at oko kajokajoi on kit er , me kom kotin wiadar ni ar anjau maj .
19044002	Kom kotin pakiweier men liki kan ki lim omui , ap wilian ir di ; kom kotin koko jan wei kan , ap id katotoe ir ala .
19044003	Pwe re jota kaloedier jap o ki ar kodlaj , o pa arail jota katepa on ir , pwe pali maun omui o lim omui , o marain en jilan omui ; pweki kom kotin kupura irail er .
19044004	Pwe komui Kot ai Nanmarki , me inauki on Iakop , en jauaja i .
19044005	Komui , me je pan kawekila at imwintiti kan ; ni mar omui me je pan tiakekidi me kin palian kit .
19044006	Pwe i jota kin kaporoporeki ai kajik katieu , o ai kodlaj jota kak dore ia la .
19044007	Pwe komui me kin jauaja kit jan at imwintiti kan , o kom kin kanamenokala , me kailon kin kit .
19044008	Ran karoj je pan kapina Kot , o je pan danke on mar omui kokolata . Jela .
19044009	Ari jo , kom kotin likidmalie kin kit ala , pwe jen lijela , o komui jota ian at karij akan .
19044010	Kom kotin mueid on at imwintiti , ren paki kit wei , o me kailon kin kit , kin kulia jan at kapwa .
19044011	Kom kotin mueid on ir , ren kawe kit ala dueta jip oko , o kom kotin kamueit kit pajan nan pun en men liki kan .
19044012	Kom netikila japwilim omui kan ni pwai jued , a komui ap jota kapwapwa kilar .
19044013	Kom kin kotin wiai on kit , jen kankaurur ren men imp at , o lalaue o jarodi ren me kapil kit pena .
19044014	Kom kotin wia kin kit karajepa eu ren men liki kan o aramaj akan kin dueduälok kin kit .
19044015	I kin jaro nin ran karoj o maj ai me dir en namenok ,
19044016	Ni ai roneron aramaj morjued o lalaue , o ni ai kilekilan ai imwintiti o me kin akdepuk kan .
19044017	Mepukat karoj lel don kit er , ari jo , je jota kak monokela komui , de wia dip on japwilim omui inau .
19044018	Monion at jota pupwei jan komui , o je jota wuki wei jan al omui .
19044019	A komui kawe kit alar ni wajan man jued , o kom kadupale kidi mot en mela .
19044020	Ma je monokela mar en at Kol , o pokada pa at on amen kot ,
19044021	Kot jota pan kotin diarada ? Pwe a kotin mani lol en monion at .
19044022	Pwe kit kin kalokoloke kin komui ni ran karoj , o kit rajon jip me pan kamela .
19044023	Main , kom kotida ! Da me kom kotin jaimokela ? Kotin opada waja , o der kajapoke kit ala kokolata !
19044024	Da me kom kotin karirila jilan omui , o kotin maliela at luet o at kalokolok ?
19044025	Pwe nen it poridier ni pwel par ; kaped it paj on pwel .
19044026	Kom kotida , jauaja kit , o dore kit ala pweki omui kalanan .
19045001	MONION i kin wiada kaul kajelel apot ; i pan kaule ki duen Nanmarki amen , lo i rajon penjil en jaunintin koiok amen .
19045002	Komui ta me kajelel jan aramaj karoj ; meid kajelel jilan omui ; i me Kot kapai kin komui ta kokolata .
19045003	Pira won omui kodlaj ni lonelon omui , komui ol komad , o kapwata kin komui !
19045004	Komui en pwaida ni omui kapwat . Kom kotiwei , pwen jauaja me melel , o me luet akan , pwen kolekol on ir me pun . Lim omui maun ap pan wia dodok kapuriamui .
19045005	Kananan omui kajik katieu me kon — wei kan kin lodi on komui — ; re kin lel on nan monion en imwintiti en nanmarki .
19045006	Main Kot , mol omui pan duedueta kokolata ; o jokon en wei omui me jokon en pun apot .
19045007	Kom kin pok on me pun ap tataki tiak jued ; i me Kot , omui Kot , keie kin komui le en kaperen mon omui warok kan .
19045008	Omui likau kan kin pomauki mire , aloe , o kajia ni omui pedoi jan tanpaj omui im elpenpain , komui kin polauleki kaul o arp .
19045009	Japwilim en Nanmarki jeripein ko mi nan pun en toun tanpaj omui ; li Nanmarki a kotikot ni pali maun omui kapwateki kold en opir .
19045010	Nai jeripein koe ron , o kilan , o kapaikedi jalon om , o monokela jap om o jau om akan .
19045011	Nanmarki ap pan peren kida mom om kajelel ; pwe i om Kaun , a koe en kaudoki on i .
19045012	Nain Tiruj , me kapwapa re ’rail pan wado kijakij ; o nidinid re om .
19045013	Japwilim en Nanmarki jeripein , me mi lole , meid kajelel ni monion i , a kapwateki likau kold .
19045014	A pan pakaluala ren Nanmarki ni a likau linan o a warok peinekap akan , me idauen i , kompoke pa , pan kalua don komui .
19045015	Re pan kalua irail ki peren o nijinij , o re kin pedelon on nan tanpaj en Nanmarki .
19045016	Noumui manakap akan pan wiliandi jam omui kan ; i me kom pan kajapwiladan jaupeidi en jap akan karoj .
19045017	I pan tamanda mar omui ni di kan karoj ; i me wei kan karoj pan kapina komui kokolata .
19046001	KOT atail kaporopor o kele patail , o jauaj patail ni atail apwal akan , me lel don kitail .
19046002	I me je jota pan majak , menda ma jappa pan jorela , o nana kan pan kirila nan waron en madau .
19046003	Menda ma a iluk kan pan onionida o pudopudeda , o ma a kelail on kawela nana kan . Jela .
19046004	Pwe kanim en Kot pan pereperen a duedueta ianaki utun pil , me mi lole , waja me tanpaj jaraui en me Lapalap o mia ia .
19046005	Kot kotikot lole , i me a pan tenetenki kokolata ; Kot pan kotin jauaja i nin joran .
19046006	Men liki kan kin linaranar o wei kan pan ola , jappa pan joredi , ma a pan kotin majani .
19046007	Ieowa Jepaot kotin ieian kitail ; Kot en Iakop i pere patail . Jela .
19046008	Komail kodo , kilan dodok lapalap en Ieowa , me kotin dodok kelail nin jappa ,
19046009	Me kotin kadukiedi mauin lel ni imwin jap karoj o katip pajan kajik katieu , o kawela katieu , o karona kila kijiniai war en mauin akan .
19046010	Komail nenenla o ajada , me Nai ta Kot . I pan kawauwi pein Nai ren men liki kan , I pan kalinanada nin jappa .
19046011	Ieowa Jepaot kotin ieian kitail ; Kot en Iakop i pere patail . Jela .
19047001	KOMAIL kainok karoj lopolop o kapina Kot ki nil kaperen !
19047002	Pwe Ieowa me lapalap kaualap , a meid kalank ; i Nanmarki lapalap nin jap akan karoj .
19047003	A kotin kaloedi on kitail wei kan o aramaj akan pan nä atail .
19047004	A kotin piladan kitail atail jojo , linan en Iakop , me a kotin pok on . Jela .
19047005	Kot kotida nijinij , o Ieowa ki nil en koronete kelail .
19047006	Kauli on Kot pjalm ko ! Kaulki pjalm ko ! Kauli on atail Nanmarki ! Kakaul !
19047007	Pwe Kot Nanmarki nan jap karoj ; komail kaul ki pjalm ni lolekon .
19047008	Kot Nanmarki en men liki kan ; Kot kotikot pon mol a jaraui .
19047009	Jaupeidi en wei kan pokon pena wiala wein Kot en Apraam ; pwe pere en mauin nin jappa me japwilim en Kot . A kotin lapalap melel .
19048001	IEOWA meid lapalap , o a indand mau melel nan kanim en atail Kot , pon japwilim a dol jaraui !
19048002	Meid kajelel en dol Jion a uda , me jap karoj kin peren kida ; ni pali apon kanim en nanamarki lapalap mimi ia .
19048003	Toun im kalaimun akan aja Kot , me i pere parail .
19048004	Pwe kilan , nanmarki kan pokon pena , ap daulul wei .
19048005	Irail puriamui kila ni ar kilaner mepukat ; irail majapwekadar o taner .
19048006	Irail rerer , o re majak dueta li pan naitik amen .
19048007	Kom kin kotin kawela jop en Tarjij ki an en maj en lan .
19048008	Duen atail ronadar , iduen kitail kin kilanada nan kanim en Ieowa Jepaot , nan kanim en atail Kot ; Kot kin kolekol i kokolata . Jela .
19048009	Main Kot je kin tamatamanda omui kalanan nan japwilim ar tanpaj im en kaudok .
19048010	Main Kot duen mar omui iduen wau omui lel ni imwin jappa ; pali maun omui me dir en pun .
19048011	Dol en Jion en pereperen , o nain Iuda jeripein ko en injenemauki omui kadeik kan .
19048012	Komail kaidon kapil pena Jion , wadok im ten kan ;
19048013	Kilekilan mau a kel takai kan , o kajakajaui a im kalaimun akan , pwe komail en kak kajoia on men mur akan ,
19048014	Me Kot men et , pan atail Kot anjau karoj kokolata . A pan kotin kalua kitail kokolata .
19049001	Komail kainok kan karoj ron o dedeki , komail toun jap karoj ,
19049002	Ir karoj , aramaj o jaupeidi , ir karoj me kapwapwa o jamama kan !
19049003	Au ai pan kaparok duen lolekon , o monion i duen lamalam pun .
19049004	I pan kapaike don jalon ai lepen majan , o i pan kajaleda me rir akan ni nil en arp .
19049005	Da me i en majak ni ran apwal akan , ma me japun kan kapil ia pena ,
19049006	Me kin kaporoporeki ar dipijou o juaiki ar kapwa toto ?
19049007	Pwe jota me kak dorela ri a , de tomeki i ren Kot ,
19049008	( Pwe meid apwal , en dorela nen ar ; a jota pan pwaida kokolata ) .
19049009	Pwen maur potopot o jota kilan joujou o .
19049010	Pwe a kin kilan , me lolekon kan kin mela dueta me pweipwei o iakalar akan , o re pan mueid on amen ar dipijou kan .
19049011	I me re kin peren kida , ma im arail pan duedueta , o deu ’rail pan mimieta kokolata ; o re konekon melel nin jappa .
19049012	Ari jo , aramaj me konekon jota kak mimieta ni mepukat , pwe a pan kokowei dueta man amen .
19049013	Iet ar wiawia pukat meid pweipwei ; ari jo , kadaudok ar kin kapina ki au arail . Jela .
19049014	Re wonon nan wajan mela dueta pwin jip ; mela kin kamana ir ; a me lelapok kan pan kaun irail da madan , o mom ar pan joredi , o re pan doo jan deu ’rail , mimieta nan pweleko .
19049015	A Kot pan kotin dorela nen i jan nan mana en wajan mela , pwe a pan kotin japwilimane kin ia . Jela !
19049016	Koe der puriamuiki , ma amen pan kapwapwala , o ma linan en im a pan laudala .
19049017	Pwe a jota pan wala meakot ni a pan mela , o a linan jota pan idauenla i .
19049018	A kin injenemau kila peren en maur kajelel wet , o aramaj kin kapina ir , me kin apapwali pein ir eta ni maur et .
19049019	A pan idauen la jam a kan , ap jolar kilan marain kokolata .
19049020	Ari , ma aramaj amen indand mau , ap jota a lamalam , a pan kokowei dueta man amen .
19050001	KOT Ieowa manaman majanier o molipedo jappa jan ni tapin katipin lel ni a kiridi .
19050002	Linan en Kot tapida jan Jion .
19050003	Atail Kot kotido , o a jota kin kotin japaimokit . Kijiniai kelail kin tion mo a , o melimel laud kin mi impa .
19050004	A kotin molipe lan o jappa , pwen kapunala japwilim a aramaj akan !
19050005	Komail kapokon pena nai lelapok kan , me wiadar ar inau on ia ni anjau en mairon !
19050006	Nanlan pan kajaleda a pun ; pwe Kot kin kotin kadeikada . Jela .
19050007	Komail nai aramaj akan ron , I pan padaki on komail . Ijrael , I pan kaparoki on komail : Nai Kot , om Kot .
19050008	I jota pan kaloke uk pweki om mairon , pwe om mairon ijij kin wiaui on ia anjau karoj .
19050009	Ari jo , I jota pan ale jan komail kau ol de kut o jip ol jan nan im omail .
19050010	Pwe man en nan wel karoj me ai o pil man akan , me mimi pon nana kid pak toto .
19050011	I aja manpir en nana karoj o jon en man karoj , me mi nan jap , kin mi re i .
19050012	Ma I men manadar , I jota pan indan uk , pwe jappa me ai o audepa karoj .
19050013	Da , koe lamelame , me I kin inon ion uduk en kau ol , de I men nim ntan kut ol ?
19050014	Maironki danke on Kot o kapunalan me Lapalap o om inau .
19050015	Likwir don ia ni om injenjued , I ap pan dore uk ala , a koe pan kapina ia .
19050016	A Kot kotin majani on me japun o : Da me koe kaparok duen ai kujoned akan , o lokaia kida au om duen ai inau ,
19050017	Pwe koe kin tateki tiak pun o mamaleki ai kujoned akan ?
19050018	Ma koe pan kilan lipirap amen , koe kin ian i , o koe kin waroki on me kamal akan .
19050019	Au om kin lokaia kiwei me jued o lo om me likam .
19050020	Koe kin wonon o lokaia likam duen ri om ; o nain in om putak koe kin karaune mal .
19050021	Koe wiada mepukat , a nai kin nenenla ; koe ap kiki on , me nai dueta koe . A I pan kapun on uk o kajaleda mon maj om .
19050022	Komail me mamaleki Kot , en aja , I pan kajor komail la o jota jauaj pamail pan mia .
19050023	Me kin maironki danke , kin kapina ia ; o i al o , me I pan kajale on i duen maur en Kot .
19051001	MAIN Kot , kom kotin maki on ia duen omui kalanan , o kotin lapwada dip ai duen ar kalanan lapalap .
19051002	Kom kotin widen ia jan ai wiawia japun , o kotin kamakel ia da jan ni dip ai .
19051003	Pwe i aja duen ai wiadar me jued , o dip ai me janjal on ia anjau karoj .
19051004	On komui eta me i wiai dip on , o wiadar japun mon jilan omui , pwe komui me pun eta ni omui majan akan , o komui makelekel eta ni omui pan kadeikada .
19051005	Kotin majani , me i ipwidier ni japun , o in ai ape kin ia dar ni man en dip .
19051006	Kotin majani , kom kin kotin mauki melel , me mi waja rir ; kom kin kajale on ia lolekon rir .
19051007	Kom kotin kamakele kin ia ijop , pwe i en minla , widen ia , pwe i en puetepueteta jno .
19051008	Kom kotiki on ia peren o popol , pwe kokon ai kan , me kom kotin kawelar , en injenemaula .
19051009	Kom kotin jopwei jan dip ai kan , o kotin lapwada ai japun karoj .
19051010	Main Kot , kom kotin wiai on ia monion makelekel , o kotin kawiliakapada nen i .
19051011	Kom der kaje ia la jan mon jilan omui o der kotiki jan ia ar Nen jaraui .
19051012	Kom kotin pur on kamait ia la ki omui jauaja ia , o kotiki on ia nen en kaperen .
19051013	I pan padaki on me katiwo kan duen al omui kan , pwe me dipan akan en wuki on komui .
19051014	Main Kot , kom kotin dore ia la jan dip en nta , pwe komui Kot ai jaunkamaur , pwe lo i en kapina omui pun .
19051015	Main Ieowa , kom kotin kajar pajan kilen au ai , pwe au ai en kapikapina komui .
19051016	Pwe kom jota kotin mauki mairon kamela — a ma iei , i pan wiada — o mairon ijij kom jota kotin kupura .
19051017	A iet mairon , me Kot kin kotin kupura : Nen olar , o monion injenjuedalar , o karakarak , iei me komui Main Kot jota pan kotin mamaleki .
19051018	Kom kotin jauaja Jion ki omui kalanan , kotin kauada kel en Ierujalem .
19051019	Komui ap pan kupura mairon pun , mairon ijij o mairon unjok . I anjau me kau ol pan ijeda pon japwilim omui pei jaraui .
19052001	KOE ol weit , da me koe juaikeki me jued , pwe kalanan en Ieowa kin duedueta ni ran karoj .
19052002	Lo om inon ion me jued , o kin rajon naip kon pot , ni a wia likam .
19052003	Koe kin mauki lokaia jued jan me mau , o lokaia likam jan me pun . Jela .
19052004	Koe kin men lokaiaki me jued lo om likam .
19052005	I me Kot pil pan kawe uk ala , o lepuk uk pajan , o waik uk jan nan im om , o koko uk jan nan jap en me maur akan . Jela .
19052006	A me pun kan pan kilan o majapwekada , o re pan kaurureki i :
19052007	Kilan , iei ol o , me jota kaporoporeki Ieowa , pwe a keleki a dipijou toto o a kelail on a wiada me jued .
19052008	A nai dueta tuka oliwe pot nan tanpaj en Kot , i kaporoporeki kalanan en Kot kokolata .
19052009	I pan kapina komui kokolata , pwe kom kak kotin wiada ; i pan kapina mar omui , pwe a linan ren japwilim omui lelapok kan .
19053001	ME pweipwei kan kin indinda nan monion arail : Jota Kot . Arail tiak meid jued . Arail japun kan jakanekan . Jota amen mia , me kin wia me mau .
19053002	Ieowa kin ireron aramaj akan jan nanlan , pwen majani , ma amen mia , me lolekon o rapaki Kot .
19053003	A ir karoj juedalar , o karoj japunalar , jota me kin wiada me mau , jota amen .
19053004	Ir karoj me kin wiada me jued , jota arail lolekon , irail , me kin namala nai aramaj akan rajon prot , a re jota kin likwir on Kot .
19053005	Rap majak ni jota karepa , pwe Kot kotin kamueit pajaner kokon en ir , me kin kapil uk pena . Kom kotin kanamenok ir alar , pwe Kot kotin kaje ir ala .
19053006	O i men , jauaj pan Ijrael en kodo jan nan Jion , o Kot en kotin lapwada japwilim a jalidi kan ! I me Iakop pan injen mauki o Ijrael pan pereperenki .
19054001	MAIN Kot , kom kotin jauaja ia ki mar omui , o kotin kajanjaleda ai pun ki omui manaman .
19054002	Main Kot , kom kotin ereki ai kapakap , o kotin mani lokaia en au i .
19054003	Pwe men wai kai palian ia , o me weit akan majamajan maur i , o re jota weweid mon Kot . Jela .
19054004	Kilan , Kot jauaj pa i , Ieowa kin kolekol nen i .
19054005	A pan kotin depuk on ai imwintiti kan ar me jued . Kom kotin kawe ir ala ki omui melel .
19054006	I ap pan wiai on komui mairon kaperen , o kapina mar omui , pwe a me mau .
19054007	Pwe a kotin dore ia la jan nan ai apwal akan karoj , o maj ai peren kidar ai imwintiti kan .
19055001	MAIN Kot , kom kotin ereki ai kapakap , o kom der rirwei jan mon ai nidinid .
19055002	Kom kotin mani ia o kotin japen ia . Pwe i kin janjalon jili o janejanki ,
19055003	Pwe nil en ai imwintiti kin kainjenjued ia o me doo jan Kot akan kin pakipaki ia ; pwe re kin men wia jued on ia , o re kin kailon kin ia .
19055004	Monion i majapwekada nan kaped i , o majak en mela lel on ia .
19055005	Majak o rerer lel don ia ; wapon kadupal ia di .
19055006	I ap indada : O ma pa i kat dueta pa en muroi , pwen pirwei o mi ekij waja .
19055007	I ap pan pirla waja doo , o kaukaujon jap tan . Jela .
19055008	I pan madanlan wajan moleilei mon melimel o katau .
19055009	Main Ieowa , kom kotin kawuk pajan lo arail , o kotin kajore ir ala , pwe i kilekilan , me toun kanim o kin weit o akamai pena .
19055010	Mepukat kin wiaui ni ran o ni pon pon arail kel takai , o a dir en apwal o dodok kan .
19055011	Me jued akan kin kaunda kanim o ; o tou a kan jota kin muei jan likam o kotaue .
19055012	Ma ai imwintiti pan wia jued on ia , i jota pan injenoki , o ma me kailon kin ia pan pei on ia , i pan ruki jan mo a .
19055013	A koe , ai warok , o kompole pa i o kij ai .
19055014	Pwe kitail minimin penaer nan pun atail . Kitail wiaki eu nan pun en pokon nan tanpaj en Kot .
19055015	Mela en madan lel won irail , pwe ren lokidokila nan wajan mela ni ar memaur ; pwe im arail o lol arail me dir en morjued .
19055016	A i pan likwir on Kot , o Ieowa pan kotin jauaja ia .
19055017	Nin jautik , o ni manjan , o nin jauaj i pan janejan o weriwer , a ap pan kotin mani nil ai .
19055018	A pan kotin dorela nen i jan ren me men palian ia , o pan kotin kamoleilei ia ; pwe ir me toto , me u on ia .
19055019	Kot pan kotin ereki o kanamenok ir ala , pwe a kotikot eta jan tapin kaua . Jela . Pwe re jota pan wukila , o re jota majak Kot .
19055020	A jaikidi japwilim a popol akan , o a kawela a inau .
19055021	Au a me kitentel jan wi , ap lamelame duen mauin , a lokaia me muterok jan le , ap rajon kodlaj kon , me onopa dan pei .
19055022	Mueid on Ieowa , me koe inon ion , a pan apwali uk ada , a jota pan kotin mueid on me pun kan en wukiwuk jili .
19055023	Main Kot , kom pan kotin kaje ir lon on nan por lol en me jued o ; me inon ion nta o likam kan jota pan lel on apali en maur arail . A i pan kaporoporeki komui .
19056001	MAIN Kot , kom kotin maki on ia , pwe aramaj akan nirinir on ia ; re kin peipei o kamajak ia ni ran karoj .
19056002	Ai imwintiti kan kin nirinir nin ran karoj , pwe me toto pei on ia ni ar aklapalap .
19056003	Ni ai majak i kin kaporoporeki komui .
19056004	I pan kapina majan en Kot , i pan kaporoporeki Kot o pan jota majak , da me aramaj kak wiai on ia ?
19056005	Ran karoj re kin kawukila ai lokaia , re kin madamadauata , duen ar pan kawe ia la .
19056006	Re pokon pena , o majamajan , o kanakanai on kaimwin nä i kat , duen ar pan kak kame ia la .
19056007	Iaduen , re pan kak pitila ni ar morjuet ? Main Kot , kom kotin kajapokala jon en aramaj due met ,
19056008	Kom kotin wadok pena al en ai pitilar akan , o kotin kolekol pena pil en maj ai nan japwilim omui dal o . Pwe kaidin karoj kileledier nan japwilim omui puk o ?
19056009	Ai imwintiti kan ap pan japale wei ni ran o me i pan likelikwir ; Iet me i aja , me Kot jauaj pa i .
19056010	I pan kapina majan en Kot ; i pan kapina majan en Ieowa .
19056011	I kaporoporeki Kot , ap jota majak , pwe da me aramaj akan pan kak wiai on ia ?
19056012	Main Kot , i inauki on komui , me i pan maironki danke on komui ;
19056013	Pwe kom kotin dorelar nen i jan mela o nä , i kat jan ai krijidi , pwe i en weweid mon jilan en Kot nan marain en me maur akan .
19057001	MAIN Kot , kom kotin maki on ia , maki on ia ! Pwe nen i kin kaporoporeki komui , o pan mot en lim omui i wajan ai maur , lao anjau apwal daulier .
19057002	I likwir on Kot , me lapalapia , on Kot , me kotin kaimwijokala ai kankaneraner .
19057003	A kotin poronedo jan nanlan jauaj pa i on me kanamenok ia , o me kin nirinir on ia . Jela . Kot pan kotin kadarado a kalanan o melel .
19057004	Nen i mi nan pun en laien akan , aramaj rajon umpul en kijiniai ; ni arail rajon katieu o kananan kajik katieu , o lo arail rajon kodlaj kon o .
19057005	Main Kot , kom kotida ileila jan lan , o wau omui nan jappa karoj .
19057006	Irail injarai ia nan al ai kan ; re kin katoutoui nen i ; re weirada mo i por eu , ap pein pupedi on lole . Jela .
19057007	Monion i injenemaular , Main Kot , nen i onoper on kaul o kapin .
19057008	Nen i pirida ! Kaul o arp pirida ! I pan pirida nin joran .
19057009	Ieowa , i men danke on komui nan wei kan ; i pan kauli on komui nan pun en aramaj akan .
19057010	Pwe omui kalanan me laud dueta nanlan , o omui melel dueta tapok kan .
19057011	Main Kot , kom kotida ileila jan lan , o wau omui linan nan jappa karoj .
19058001	IADUEN komail loton , pwe komail jota men lokaia me pun , o komail jota men kapun nin tiak inen , komail aramaj akan ?
19058002	Melel , komail kin wia me japun nan monion o , o nan jap o komail kin kelail on wiada me jued .
19058003	Me doo jan Kot akan me japun jan pon kapan in ar akan ; me likam kan kin janjalon jili jan nan kaped en in ar akan .
19058004	Ar linaranar rajon linaranar en jerpent amen , rajon jerpent jalonepon , me penala jalon a ,
19058005	Pwen der ron nil en jaunwun ani o kati ani men , me kadek wunani .
19058006	Main Kot , kom kotin katip pajan ni nan au arail ; Main Ieowa , kom kotin kawela ni en laien pulepul akan .
19058007	Kom kotin kawe ir ala dueta pil me kin pwilipwili wei . Ma a kaonopada a kananan kajik katieu , re kin tip pajan .
19058008	Re pan joredi dueta kamadel amen kin mon pena ; re jota pan kilan katipin dueta jeri amen , me jota dar puni .
19058009	Mon omail ainpot pan pam tui , a pan kotin jipet wei ni a onion .
19058010	Me pun o pan peren kida a lao kilan depuk on ir , o a pan widen nä a nan ntan me doo jan Kot o .
19058011	Aramaj akan ap pan inda : Me pun kan pan tunole katin ; pwe Kot eta jaunkadeik nin jappa .
19059001	AI Kot , kom kotin dore ia la jan ai imwintiti kan , o kotin pera jan ia mon me palian ia .
19059002	Dore ia la jan me morjued akan , o kotin jauaja ia jan me inon ion nta .
19059003	Irail kin majamajan maur i , me kelail akan pokon pena on ia , a jota dip ai , o jota me jued kot , me i wiadar , Main Ieowa .
19059004	Irail tan pena o kaonopada , a jota dip ai . Kom kotin opada waja , o kotin ieian ia , o ireron mepukat .
19059005	Main Ieowa , Kot Jepaot , Kot en Ijrael , kotin opada waja , o kotin kadeikada men liki kan karoj . Kom der maki on amen ir , me kin wia dip ni ar aklapalap . Jela .
19059006	Nin jautik re kin puredo nunun dueta kidi kan , o re kin tanatan jili nan kanim o .
19059007	Kom kotin mani , re kin lidelidu monin ; kodlaj kan mi pan kilin au arail : Ij me pan ron ?
19059008	A komui , Main Ieowa , pan kotin kiparamat kin irail , o kom pan kotin kalij irail la .
19059009	Kele pa i , i pan rukila re omui . Pwe Kot pere pa i .
19059010	Kot kin kotin kajale on ia melel a kalanan ; Kot kin kotin wiai on ia , i en peren kida ai imwintiti .
19059011	Kom der kotin kame ir ala , pwe nai aramaj akan pan monokela , a kotin kamueit ir pajan ki omui mana , Ieowa pere pat , kajapoke ir ala .
19059012	Dip eta lokaia en kilin au arail ; i me re pan lokidi ni ar aklapalap ; pwe re kin lokaia lalaue o likam eta .
19059013	Kom kotin kawe ir ala o der maki on ir ; kawe ir ala , pwe ren jolar meakot , ap aja , me Kot kotin kaunda kadaudok en Iakop o jap karoj . Jela .
19059014	Nin jautik re kin puredo nunun dueta kidi kan , o re kin tanatan jili nan kanim o .
19059015	Re kin tanatan jili rapaki kan ar mana , ap lipaned , ma re jota pan medila .
19059016	A i pan kauleki duen omui manaman , o ni manjan i pan kapina omui kalanan , pwe komui pere pa i o ai paip ni ran en ai apwal .
19059017	I pan kauli on komui ai paip , pwe Kot pere pa i o ai Kot kalanan .
19060001	MAIN Kot , kom kotin kaje kit alar , o kamueit kit pajaner ni omui onion , kom kotin pur on kamait kit ala .
19060002	Kom kotin kamokitadar jap o , o kawelar i , kom kotin kamauiala waja ola kan , pwe a kin mokimokid .
19060003	Pwe kom kotiki oner japwilim omui kan katoutou parail . Kom kotiki on kit er wain men kapweipwei kit alar .
19060004	A kilel eu , me kom kotiki on irail er , me majak komui , i me irail kauadar , ap kelail kidar . Jela .
19060005	Pwe kompoke pamui kan en jaladokala ; kom kotin jauaja ki pali maun ar o kotin ereki kit .
19060006	Kot kotin majanier nan japwilim a mol jaraui , i me i peren kida ; i pan nek pajan Jikem o jojon jap Jukot .
19060007	Kilead o Manaje iei jap we ; nai kin kaunda Epraim ; a Iuda iei ai jokon ;
19060008	Moap iei ai dal en dudu ; i kin tiakedi Edom ; Pilijta kin nijinij on ia .
19060009	Ij me pan kalua ia nan kanim teneten eu ? Ij me pan ian ia lel Edom ?
19060010	Kaidin komui ai Kot ? Komui me kaje kit alar o jota ian at karij akan .
19060011	Kom kotin jauaja kit ni at apwal akan , pwe en aramaj ar jauaje jota katepa .
19060012	Ianaki at Kot kit pan kapwaiada dodok apwal akan . A pan kotin tiakedi at imwintiti kan .
19061001	MAIN Kot , kom kotin ereki ai likelikwir o kotin mani ai kapakap !
19061002	Jan ni imwin jappa i pan likwir won komui , ma monion i majakada , kom pan kotin kalua ia pon paip ileile eu .
19061003	Pwe komui kapore pa i o imaten kelail on ai imwintiti kan .
19061004	Kom kotin mueid on ia , i en mimieta nan japwilim tanpaj omui kokolata , o diar wajan kamaur pan lim omui kan . Jela .
19061005	Pwe komui Kot mani duen ai inau ; kom kin kotiki on ia er jojo en ir , me majak mar omui .
19061006	Komui en kotiki on nanmarki maur warai , pwe a jaunpar akan en totola kokolata ,
19061007	Pwe a en mimieta mon Kot kokolata ; kom kotin kajale on i kalanan o melel , me pan jinjila i .
19061008	I ap pan kauli on mar omui kokolata , pwe i en kapwaiada ai inau kan ni ran karoj .
19062001	NEN i moleileilar ren Kot , me kotin jauaja ia .
19062002	Pwe i eta ai paip , o jauaj pa i , o pere pa i , pwe i en jota luetala kokolata .
19062003	Arai da komail kin majamajan ol ta men , pwen kamela , me rajon did panpanla o kel me pual pajaner ?
19062004	Re kin madamadaua duen ar pan kak kapupedi i , re kadek likam , re kin lokaia kajelel , a nan monion arail re kin lalaue . Jela .
19062005	Nen i , kaporoporeki Kot , pwe i kapore pa i .
19062006	I eta ai paip o jauaj pa i , o pere pa i , pwe i ender pupedi .
19062007	Ai maur mi ren Kot , o ai linan , o ai paip , o ai kel ; i kaporoporeki Kot .
19062008	Komail aramaj akan karoj kaporoporeki i anjau karoj ; kajanjale on i monion omail , Kot kapore patail . Jela .
19062009	A aramaj akan jota meakot , o me lapalap akan pil kin japunala . Ni men tenok re kin kokoda , menda ma irail me toto .
19062010	Komail der keleki omail dipijou japun o der kaporoporeki me komail kuliadar . Ma komail pan kapwapwala , komail der kajampwaleki !
19062011	Kot kotikidar majan eu , me i roner akai anjau , iet : Kot eta me manaman .
19062012	Komui Main me kalanan o komui kin pwain on amen amen duen a wiawia kan .
19063001	Kot komui ai Kot , nin joran i kin piridan komui . Nen i kin inon ion komui . Pali war ai kin inon ion komui nan jap madekon o monedi , waja me jota pil mi ia .
19063002	I waja i kin tamanda komui nan japwilim omui tanpaj im jaraui , pwe i men kilan omui manaman o linan .
19063003	Pwe omui kalanan mau jan maur ; kil en au ai kin kapina komui .
19063004	I waja i inon ion kapina komui arain ai maur , o men pokada pa i kat ni mar omui .
19063005	I me pan kaperen pan nen i o ai popol , ma i pan kak kapina komui ki au ai kaperen .
19063006	Ni ai kin wendi pon loj , i kin madamadaua duen komui , o ni ai pirida , i kin lokelokaia duen komui .
19063007	Pwe komui jauaj pa i , o pan mot en lim omui kan i kin nijinij .
19063008	Nen i kin tenidi on komui ; lim omui pali maun kin apapwali ia .
19063009	A irail me majamajan ia , pwen jaik ia di , pan lokidokila pan jappa .
19063010	Re pan pupedi on nan kodlaj , o kidi en wel pan kan ir ala ;
19063011	A nanmarki pan peren kida Kot . Me kin kaula on i , pan pwaida , pwe au en me likam akan pan pena pinla .
19064001	MAIN Kot , kotin ereki nil ai ni ai injenjued . Kom kotin jinjila maur i mon ai imwintiti weit .
19064002	Kom kotin karuki ia la jan mon pokon en me jued akan , mon pwin en me wia japun kan .
19064003	Me kin ada lo ’rail dueta kodlaj pot , o me kaonopada ar kajik katieu , iei ar lokaia jued ,
19064004	Pwen rir kajikiedi me lelapok o ; madan re pan kajikiedi i , o jota injenoki .
19064005	Irail me weit ni ar tiak jued , o re kin inda , duen ar pan injar , o re kin inda : Ij me pan kak kilan ?
19064006	Irail kin madamadaua duen me jued . Kitail kapwaiadar , karoj kileledier . Monion en aramaj me widin o meid koiok ni morjued .
19064007	A Kot pan kotin kajik ir edi madan , pwen kamadak on ir .
19064008	Pein lo arail pan kapup ir edi , o karoj , me pan kilan , pan kaurureki .
19064009	O aramaj karoj pan majak o inda : Mepukat Kot kotin wiadar . O re pan aja , me i japwilim a dodok .
19064010	Me pun o pan perenki Ieowa , o pan liki i , o me lelapok kan karoj pan pereperen .
19065001	MAIN Kot , je kin auiaui o kapina komui nan Jion , o je kin kapwaiada at inau on komui .
19065002	Komui kotin ereki at kapakap , pwe i me aramaj karoj pan pwara won komui .
19065003	Dip at kin katoutoui kit kaualap . Kom kotin maki on kit dip at akan .
19065004	Meid pai , me kom kotin pilada o mueid on , en pwarala re omui , pwen kaujon nan japwilim omui kel ; kit pan tunetunole o medikila dipijou en tanpaj omui , japwilim omui im en kaudok jaraui .
19065005	Kom kotin mani kit duen omui pun kapuriamui , Kot , at jaunkamaur , komui me kapore pan meakaroj nin jappa , o me mi waja doo ni kailan madau ;
19065006	Me kotin pajonedier nana kan , pwen teneten ni a kelail , i me audeki manaman .
19065007	Komui katukiedi nirjok en madau , nirjok en a iluk kan , o moronaron en aramaj akan .
19065008	Me kaujon ni imwin jappa , kin majakada omui kilel akan ; komui kin kaperenda me kaujon ni pali maj o ni pali apon .
19065009	Kom kin kotin kupura jappa o kawujokejok o kakepwapwala i melel . Parer en Kot me dir en pil kaualap . Kom kin kotin jauaja ar wantuka kan , iduen omui kotin kapaiada jap o .
19065010	Kom kin kotin kapileda ar jap akan o kawujokejok ar mad akan o kamuterok kila katau o kapaiada ar tuka kan .
19065011	Kom kotin kapwada kidar jaunpar omui kalanan ; o lip en aluwilu ar me dir en kamau kan .
19065012	Moj en nan jap tan pil pwaida mau , o dol akan kin pereperen .
19065013	O mal akan me dir en pwin jip , o jap me rokeki korn , me mau on nijinij o kakaul .
19066001	NIJINIJ on Ieowa nan jap karoj !
19066002	Kauleki linan en mar a ; kapikapina i melel !
19066003	Komail potoan on Kot : Meid kapuriamui japwilim omui dodok kan ! Japwilim omui imwintiti kapina komui pweki omui manaman .
19066004	Jap karoj en kaudok on komui o kapina komui o kauleki on mar omui . Jela .
19066005	Komail kodo , kilan dodok en Kot , pwe a wiawia kan me kapuriamui ren aramaj akan .
19066006	A kotin kawukila madau on jap madakon , pwe aramaj en kak alu pon pil o , i waja je peren kidar kaualap .
19066007	A kotin kakaunda ni a manaman kokolata ; jilan i kin ireron wei kan . Me kanudi kan jota kak pwaida . Jela .
19066008	Komail wei kan kapina atail Kot , o komail kalaudela nil omail , pwen lel on waja doo .
19066009	Me kotin kolekol on kitail maur atail , o jota mueid on , nä atail en krijedi .
19066010	Pwe komui Kot me kotin kajonejon kit o kamakelekel kit er , dueta jilper kin kamakelekelada .
19066011	Kom kotin mueid on , jen lodi ni injar o , kom katoutou kin kit men katoutou eu .
19066012	Kom kotin mueid on aramaj kai , en tiakedi pon mon at ; kit lel on kijiniai o pil ; a kom kotin kapiti jan kit o kakele kit adar .
19066013	I me i pan pedekilon on nan tanpaj omui , pwen mairon ijij , o i pan kapwaiada ai inau on komui ,
19066014	Duen kil en au ai inaukidar , o duen au ai inda ni ai anjau apwal :
19066015	I pan mairon ijij on komui jip wi kan ianaki adiniai en jip ol , i pan maironki kau ianaki jip o kut ol akan . Jela .
19066016	Komail karoj , me majak Kot , kodo re i , i pan kajoi on komail , duen me a kotin wiai on nen i .
19066017	I likwirki on i au ai o i kapinaki i lo i .
19066018	Ma i pan lamelame nan monion i , me i pan wiada me jued , Ieowa ap jota pan mani ia ;
19066019	A Kot kotin ereki ai kapakap , o a kotin manier ai nidinid .
19066020	Kapina on Kot , me jota kotin mamaleki ai kapakap , o a jota kotiki wei jan ia a kalanan .
19067001	KOT en kotin maki on kit , o kotin kapaia kin kit . A kotin kamaraine kin kit , jilan i . Jela .
19067002	Pwe japwilim a al akan me janjaleda nin jappa o ren men liki kan a maur .
19067003	Main Kot , wei kan pan kapina komui , wei kan karoj pan kapina komui .
19067004	Wei kan pan peren kida o nijinij , pwe kom kin kotin kapun on wei kan ni tiak pun , o kom kotin kaunda aramaj akan nin jappa . Jela .
19067005	Main Kot , wei kan pan kapina komui , wei kan karoj pan kapina komui .
19067006	Jap o kin kapwaiada a tuka kan . Kot pan kotin kapai kit ada , at Kot .
19067007	Kot pan kotin kapai kit ada , o toun jappa karoj pan majak i !
19068001	KOT en kotida , pwe a imwintiti en kamueit pajan , o me kailonki i , en tan wei .
19068002	Kom kotin paki irail wei dueta adiniai , dueta krij kin pei pajan nan kijiniai , iduen me doo jan Kot akan en joredi .
19068003	A me pun kan en pereperen o popol mon jilan en Kot o ren pereperen melel .
19068004	Kauli on Kot , kauli on mar a ! Kaonopada al o on i , me kotiwei nan jap tan , a maraneki Ieowa — komail perenki i !
19068005	Pwe i Jam en me japoupou kan o jaunkapun en li odi kan . I Kot nan japwilim a tanpaj jaraui .
19068006	Kot me kotin kadire kila jeri ko im en me kin kelep , me kin lapwada me jalidi kan , pwen pwaida o pereperen a me katiwo kan pan mimieta nan wajan lek .
19068007	Main Kot , ni anjau kom kotiwei mon japwilim omui aramaj akan , ni omui kotiwei nan jap tan ! Jela .
19068008	I anjau jap o rerer , o audepan lan kan moredier mon jilan en Kot , nana Jinai mon jilan en Kot en Ijrael .
19068009	Main Kot , kom kotin kamoredier katau mau , o kom kotin kamauradar japwilim omui jojo , me monedier ,
19068010	Pwe japwilim omui pwin diar waja , me a kak kotikot ia . Main Kot , kom kotin apwalilar me luet akan duen omui kalanan .
19068011	Ieowa kotikidier a majan ki pwin en wanporon kalaimun akan .
19068012	Nanmarki en karij toto tan wei madan , o waun im akan nek pajaner , me re atia jan ar imwintiti kan .
19068013	Ni omail kairu nan pun en noumail pwin man akan , komail rajon pa en muroi men , me linan dueta jilper o pa a kan dueta kold linan .
19068014	Ma me Manaman o lao kotin kamueit pajan nanmarki kan , nana Jalmon rotorot ap pan marainla .
19068015	Nana Pajan iei nana en Kot ; Pajan nana kalaimun eu .
19068016	Menda komail nana kalaimun akan kin kilekilan ap peirin on nana , me Kot kotin piladar en kotikot ia ? O Ieowa pan kotikot waja o kokolata .
19068017	War en Kot me kid toto pan pak kid ; Ieowa kotikot re ’rail ni nana Jinai .
19068018	Komui kotidalan poa o jaliedier me jalidi kan , o kom kotin ale on aramaj pai kan , pil on ir me katiwo kan , pwe Ieowa en kotikot waja o .
19068019	Kapina Ieowa nin ran akan karoj ; Kot kin kotiki on kitail katoutou patail , ap pil kotin jauaja kitail . Jela .
19068020	Atail Kot iei jauaj patail , o Ieowa Kaun kin kotin dorela jan mela .
19068021	Melel , Kot pan kotin kawela monan a imwintiti kan , o a pan kotin lejer pajan takain monan ir , me dadaurata ar katiwo .
19068022	Ieowa kotin majanier : I pan kapure don ir jan nan Pajan , I pan wa ir do jan nan kapin madau ;
19068023	Pwe koe en tiakedi on nan ntan imwintiti kan , o noum kidi kan en tamotamo .
19068024	Main Kot , a janjal duen omui kotikot jili , duen omui kotikot jili nan mol omui jaraui , ai Kot o ai Nanmarki .
19068025	Pwin en kaul kin tion , ap pwin en jaunkajan nan pun en peinakap akan , me wiadar aip .
19068026	Kapina Kot Ieowa nan momodijou kan , komail me kijan parer en Ijrael .
19068027	Peniamin tikitik kin kakaun nan pun ar , jaupeidi en Iuda ianaki japwilim ar akan toto , jaupeidi en Jepulon , o jaupeidi en Naptali .
19068028	Omail Kot kotin kauadar omail wei ; Main Kot , i me komui en kotin katenetenedi , pwe japwilim omui dodok .
19068029	Nanmarki kan pan wa don uk ar kijakij pweki omail im en kaudok nan Ierujalem .
19068030	Kom kotin lipor on man en nan rau , o pwin kau ol ianaki na kan , o wei kan , me kin pepei pweki kijin moni . Kotin kamueit pajan wek kan , me kin men mauin .
19068031	Jaupedi en Äkipten pan pwarado ; men Moren pan pokadan Kot pa ’rail .
19068032	Komail wei kan nin jappa kauli on Kot , kakaul o kapina Ieowa . Jela .
19068033	I , me kin kotikot jili nanlan , nanlan en majia ! Kilan , a kin kotiki on japwilim a nanjapwe manaman .
19068034	Komail kamelele mana en Kot ! A linan mi ren Ijrael , o a mana mi nan tapok kan .
19068035	Kot meid kapuriamui nan mole jaraui . I Kot en Ijrael . A pan kotiki on aramaj akan mana o kelail . Kapina Kot !
19069001	MAIN Kot , kotin jauaja ia , pwe pil itida lel on maur i .
19069002	I pan kirila nan waja lujujur lol , waja me jota kakaluak ; i mi nan pil lol , o ad pan kamop ia la .
19069003	I pana kila ai janejan , kapin wor ai kirkilar , maj ai juedalar , pwe a warailar ai auiaui Kot .
19069004	Me kin tata kin ia nin jokarepa me toto jan pit en mon ai . Me imwintiti on ia , o me kin kawe ia la , ap jota karepa , kin kelail . I en pwain , me i jota kulia jan .
19069005	Main Kot , kom kotin mani ai pweipwei , o ai japun kan me jota rir jan komui .
19069006	Kom der mueid on irail , me auiaui komui , en jarodi pweki nai , Main Ieowa Jepaot ; kom der mueid on irail , me rapaki komui , en namenokala pweki nai , Kot en Ijrael .
19069007	Pwe i kin kankaururla pweki komui , maj ai me dir en namenok .
19069008	I wialar men wai amen ren ri ai kan , o nain in ai jaja ia lar .
19069009	Pwe limpok on tanpaj omui kajor ia dier , o lalaue en ir , me kin lalaue komui id ko don ia .
19069010	I kin janejan melel o kaijejol , ari jo , re kin lalaue ia .
19069011	I likau kidar ed eu , a re kin lalaue ia .
19069012	O me mondi pan wanim , kin kajekajenda ia , o wajan kan jakau , re kin kakaul kin ia .
19069013	A i kin kapakap on komui Main Ieowa ni anjau me kon on ; Main Kot , kom kotin mani ia pweki omui kalanan lapalap o kotin jauaja ia .
19069014	Kotin dore ia la jan nan pwel , pwe i ender kirila ; pwe i en piti jan , me kailon kin ia o jan nan pil lol ;
19069015	Pwe lapake ender kamop ia la , o waja lol ender kadala ia la , o au en por o ender pur pena on po i .
19069016	Mani ia , Main Ieowa , pwe omui kalanan meid mau , kom kotin majan don ia , pweki omui kalanan lapalap .
19069017	O kom der karirela jan japwilim omui ladu jilan omui , pwe i majak ; kom kotin madan mani ia !
19069018	Kom kotido ren nen i o dorela i , kotin dore ia la pweki ai imwintiti kan .
19069019	Komui manier duen ai jarodier , o ai lijela , o ai namenok , me palian ia , kin janjal on komui .
19069020	Ai jarodier kin kawela nan monion i , o i luetalar melel . I auiaui , ma jota me pan injenjuedeki mepukat , a jota man amen ; o ma jota , me pan kamait ia la , a jota me i kak diar .
19069021	Irail kin kamana kin ia ede , o kanim pil kin ia pinika ni ai men nim piladar kaualap :
19069022	Arail tepel en wiala injar arail , o lidip arail , o kapup arail .
19069023	Maj arail en rotorotala , pwe ren der kilan waja , o irail en koj pena kokolata .
19069024	Wudokidi on po ’rail omui onion , o omui onion melel en lel on irail .
19069025	Deu ’rail en lijelipinda , o jota me pan kaujon nan im arail .
19069026	Pwe re kin pakipaki , me kom kotin kaloker , o re kin indinda , me dene komui kin kaloke mal japwilim omui kan .
19069027	Kom kotin kaloedi on ir ni japun toto , pwe ren der konodi omui pun .
19069028	Irij jan ir nan puk en kamaur , pwe ren der ian me pun kan kileledi .
19069029	A nai me luet , o i kin waiwairok . Main Kot , omui jauaja ia en jinjila ia .
19069030	I pan kapina mar en Kot ki kaul pot , o i pan wauneki i melel ki danke .
19069031	I me Ieowa kotin kupura jan kau ol , me oje o pat en nä pualapual mia .
19069032	Me luet akan kin kilan , o peren kida , o me kin rapaki Kot , monion arail pan maurada .
19069033	Pwe Ieowa kotin mani me jamama kan , o a jota kotin mamaleki japwilim a jalidi kan .
19069034	Nanlan en kapina i , pil jappa , o madau , o karoj me kin mokimokid lole .
19069035	Pwe Kot pan kotin jauaja Jion , o a pan kauada kanim en Iuda kan , pwe aramaj en kaujon waja o , o aneki .
19069036	O wan a ladu kan pan jojoki irail , o me kin pok on mar a , pan kaujon waja o .
19070001	MAIN Kot kom kotin madando , dore ia la , Main Ieowa , pwen jauaja ia !
19070002	Me kin majamajan ia , en namenokala o jarodi , o me kin peren kida ai apwal akan , en ponjeker wei o lejila .
19070003	Pwe irail me kin indinda due ai : Io ol o ! Ren namenokala .
19070004	A me kin idok komui , en pereperen o popolki komui , o me kin pok on omui maur , en indinda anjau karoj : Kot meid kapinan !
19070005	A nai me luet o jamama . Main Kot , kom kotin madan don ia , pwe komui ta jauaj pa i o ai jaundor ; Main Ieowa , kom der kotin pwand !
19071001	MAIN Ieowa , i liki komui , kom der mueid on , i en jarodi kokolata .
19071002	Kom kotin dore ia la pweki omui pun , o kotin jauaja ia , o kotin kapaike don ia karon omui kan o jauaja ia .
19071003	Komui en kotin wiala ai paipalap , waja i pan kak pitila ia anjau karoj , pwe kom kotin inauki on ia er , me kom pan dore ia la , pwe komui ai paip o ai kel .
19071004	Ai Kot , jauaja ia jan nan pa en me doo jan Kot , o jan nan pa en me japun o weit .
19071005	Pwe komui kapore pa i , Main Ieowa , komui ai kel jan ni ai pulepul .
19071006	I liki komui jan ni ai ipwidier , o komui me kaipwi ia jan nan kaped en in ai , i pan kapina komui kokolata .
19071007	Nai dueta meakot me kapuriamui on me toto ; a komui kel pa i manaman .
19071008	Kom kotin kadireki au ai kapin o danke on komui .
19071009	Kom der kotin kaje ia la ni ai mala , o der muei jan ia ni ai pan luetala .
19071010	Pwe ai imwintiti kin palian ia ni ar lokaia , o me kin majamajan ia , kin kapakapun pena ,
19071011	O indinda : Kot muei janer i , komail paki o koledi i , pwe jota jauaj pa a .
19071012	Main Kot , kom der kotin doo wei jan ia , Main Kot ! Kom kotin madando o jauaja ia .
19071013	A me palian ia en namenokala o jarodi ; o me rapa kin ia , pwen kame ia la , ren kadupale kidi namenok o lalaue .
19071014	A i pan auiauita , o i pan kalaudela ai kapin on komui kokolata .
19071015	Au ai en kaloki jili omui pun , o omui kamau pan ran karoj , me jota kak wadawad pena .
19071016	I kin weweid jili ni mana en Ieowa Kaun ; i pan kapina omui pun eta .
19071017	Main Kot , kom kotin padaki on ia er jan ni ai pulepul , o i kaloki jili omui manaman akan jan maj kokodo lel met .
19071018	Main Kot , kom der kotin muei jan ia ni ai mala , pit en mon ai lao puetepuetala , lao i pan padaki on jeri en jeri kan omui wiawia o on me pan kokodo omui manaman .
19071019	Main Kot , omui pun meid ileile , kom kin wiada dodok lapalap . Main Kot , ij me rajon komui ?
19071020	Pwe komui kotiki on kit er kamajak laud o toto , o kom kotin pur on kamau kit ada o wai ia dado jan nan waja lol .
19071021	Komui pan kotin kaileile ia da , o kom pan kotin pur on kamait ia la .
19071022	I ap pan kapinaki komui kajan , pweki omui melel , ai Kot , i pan kauleki on komui arp , on komui , me Jaraui en Ijrael .
19071023	Kil in au ai o nen i , me re kotin dorelar , pan pereperen o kauli on komui .
19071024	Pil lo i pan indinda duen omui pun jan manjan lel jautik . Pwe irail , me men kawe ia la , namenokala o jarodier .
19072001	MAIN Kot , kom kotiki on nanmarki en kapun , o kotiki on nain nanmarki ol omui pun .
19072002	Pwen kaunda japwilim omui aramaj akan nin tiak pun , o dorela japwilim omui me luet akan .
19072003	Nana kan en kare don aramaj akan popol o dol akan me pun .
19072004	A pan jauaja pun en me luet ren aramaj akan ; a pan dorela nain me jamama kan , o pan tiakedi me morjued o .
19072005	Aramaj pan majak komui jan eu kainok lel eu kainok , arain katipin o jaunipon mia .
19072006	A pan kotidi dueta katau on mat kap , dueta katau me kawujokejok jap o .
19072007	Me pun o pan memaurata ni a ran akan , o muei mau pan pwaida , lao jaunipon jolar mia .
19072008	A pan kotin kaunda jan eu madau lel won eu , o jan pilap o lel ni imwin jappa .
19072009	Me kaukaujon nan jap tan , pan dairukedi on mo a , o a imwintiti kan pan kanala pwel par .
19072010	Nanmarki en Tarjij o me mi nan dake kan , pan wa don i ar kijakij ; nanmarki en Arapia o Jepa pan wia nopwei .
19072011	Nanmarki kan karoj pan kaudoki on i , men liki kan karoj pan upa on i .
19072012	Pwe a pan dorela me jamama o , me kin weriwer , o me luet , me jota jauaj pa .
19072013	A pan kupura me tikitik o jamama , o pan kotin jauaja nen en me jamama kan .
19072014	A pan kotin dorela nen arail jan ren me morjued o weit , o nt’ arail me kajampwal mon jilan i .
19072015	A pan ieiajata o kold jan wein Arapia pan wijik won i , o aramaj akan pan kapakapaki i anjau karoj , a pan kapaida ni anjau karoj .
19072016	Wantuka kan pan pwaida mau nin jappa o pon nana kan , korn pan momand dueta Lipanon ; o aramaj akan pan wojada nan kanim akan dueta rä nan jap o .
19072017	Mar a pan duedueta kokolata ; arain katipin a pan mimieta , iduen warai en mar a , o re pan kapaikida i ; men liki kan karoj pan kapina i .
19072018	Kapin on Kot Ieowa , Kot en Ijrael , i eta , me kin wiada manaman akan .
19072019	O kapin on mar a linan kokolata , o jap karoj en direki a wau ! Amen , amen !
19072020	Iet imwilan kapakap en Dawid nain Ijai .
19073001	MELEL , Kot kompoke pan men Ijrael , irail me makelekel nan monion arail .
19073002	A nai , ekij ta , a nä i kat pan lodi , o i koren ion krijedi ni ai kakakawei .
19073003	Pwe i juedeki me aklapalap akan , ni ai kilaner en me japun kan ar pwaidar .
19073004	Pwe jota apwal kot lel on irail ni ar pan mela , re kin kelail o war arail wilar melel .
19073005	Jota ar apwal kot dueta aramaj tei kan , o re jota pan kalokolok dueta aramaj tei kan .
19073006	Ari aklapalap , iei kapwat en tapin wor arail , o arail likau , iei arail tiak weit .
19073007	Por en maj arail tikitik o jued kilar ar wilar , o re kin wiada , me re inon ion .
19073008	Re kin mamaleki meakaroj , o re kin lokelokaia me jued , o re kin lalaue o lokaia ni ar aklapalap .
19073009	Dene arail lokaia tapi jan nanlan , o me irail indinda , dene i eta me pun nin jappa .
19073010	I me aramaj akan lokidi on irail ; o pil totoia re kin nimala .
19073011	Re kin inda : Iaduen , Kot pan kotin injenoki irail ? O menda ren me lapalap irail ?
19073012	Kilan , iduen me doo jan Kot akan ; irail meid pai nin jappa , o re pan kapwapwala .
19073013	Iaduen , likamata jota katepa ai kamakelekeladar monion i o kaminela pa i kat ni me pun ?
19073014	Pwe ran karoj i pan kalokolok , o ni manjan karoj ai kamekam mia .
19073015	Koren ion i pil pan indinda dueta irail , a jo , pwe i de pan juedeki japwilim omui jeri kan karoj jan maj kokodo lel met .
19073016	I ap madamadaua duen mepukat , pwen dedeki , a i jota kak on .
19073017	Nai lao pedelon on mon mol en Kot jaraui o kilaner imwin me doo jan Kot akan .
19073018	Melel kom kotin pwili kin irail edi waja likakerij ; kom kotin kapup irail edi on nani pwel .
19073019	Iaduen arail madan joredier . Irail lokidokila , o imwila ’rail meid kamajapwek .
19073020	Main Ieowa , kom kin kotin kawela mom arail nan kanim o dueta auramen .
19073021	Ni ai madak nan monion i , o waiwairok nan ai mudilik kan ,
19073022	I ap diaradar , me nai ol pweipwei men , me jota aja meakot ; dueta man amen mo omui .
19073023	Ari jo , i pan mimieta re omui kokolata , pwe komui kotin kolekol eta pa i pali maun .
19073024	Komui kin kalua ia duen kupur omui , o kom pan kotin kajamo ia nan linan omui .
19073025	Ma komui ta ai Kot , i jota pan anane meakot nanlan de jappa .
19073026	Ma pali war ai o nen i pan dupokala , pil menda , pwe komui Main Kot kamait pa i o pwaij ai kokolata .
19073027	Pwe kom kotin mani irail , me muei jan komui pan lokidokila ; Kom pan kotin kajapokela karoj , me wuki wei jan komui .
19073028	A iet ai peren , i en teneten on Kot , o i en kaporoporeki Kot Ieowa , pwen kalok jili omui wiawia kan karoj .
19074001	MAIN Kot , da me kom kotin kaje kin kit ala , o da me re onioniki japwilim omui jip akan ?
19074002	Kom kotin kupura japwilim omui momodijou , me kom kotin pwaindar maj o , o me komui dorelar , pwen wiala japwilim omui , kotin kupura dol Jion , waja me kom kotikot ia .
19074003	Kom koti don waja me lijelipin anjau warai ; imwintiti me kawelar meakaroj nan im jaraui .
19074004	Me palian komui , kin weriwer nan tanpaj omui o pwilikidi arail dikedik en ani mal akan lole .
19074005	Irail pwaradar dueta ir , me wia palapal nan wel .
19074006	Re kin kawela did kajelel akan ki jile laud o tikitik .
19074007	Irail karonala tanpaj omui ; irail kajaminela o tiakedi waja me mar omui kotikot ia .
19074008	Irail kin inda nan monion arail : Na , kitail pan kawela ! Irail karonalar wajan kaudok karoj nan jap o .
19074009	Jolar manaman akai janjal on kitail , o jolar jaukop amen mia , o jota amen re atail me pan aja imwilan mepukat .
19074010	O Main Kot , arai da me morjued o pan lalaue , o imwintiti o pan mamaleki mar omui ?
19074011	Da me komui kotiki wei jan lim omui ? Kotikida pali maun omui o kaimwijokala .
19074012	Pwe Kot ai Nanmarki jan maj o . I me jauaj pan meakaroj , me kin wiaui nin jappa .
19074013	Kom kotin kamueit pajaner madau ki omui manaman , o kom kotin kawelar monan drake nan pil .
19074014	Kom kotin kawelar monan walroj , ap kotiki on aramaj nan jap tan , pwen kanala .
19074015	Komui kotin kapwaredar parer o pilap akan , o pilap kalaimun akan me kom kotin kanalanaladi .
19074016	Ran o pon me japwilim omui ; komui kotin wiadar jaunipon o katipin .
19074017	Komui wiadar irair en jap akan ; komui me kin wia anjaun karakar o kapou .
19074018	Kom kotin kupura mepukat : Imwintiti o lalaue komui Main , o aramaj pweipwei kan mamaleki mar omui .
19074019	Kom der kotiki on man laualo nen en japwilim omui muroi , o kom der likidmaliela pwin en japwilim omui luet akan .
19074020	Kom kotin tamanda inau o , pwe jap olar waja karoj o im akan pual pajaner .
19074021	Re der kotin mueid on me luet o , en namenok purela , me jamama o luet akan en kapina mar omui .
19074022	Main Kot , kom kotida o kotin kaimwijokala japwilim omui dodok ; kom kotin tamanda kankaurur , me kin wiaui on komui jan ren me pweipwei kan .
19074023	Kom kotin der maliela weriwer en japwilim omui imwintiti , moronoron en me palian komui kan , me kin lalaudalar anjau karoj .
19075001	Je kapina komui , Main Kot , je kapina komui , pwe mar omui me koren , o omui manaman akan kaloki jili due .
19075002	Pwe ni a anjau I pan wiada kapun pun .
19075003	Jap o tou a kan kin rerer ; a I kin kolekol a ur akan . Jela .
19075004	I indan me aklapalap akan : Komail der aklapalap ! O on me doo jan Kot akan : Komail der keleki omail manaman !
19075005	Komail der kaileilada mon omail , komail der lokaia jued ni omail aklapalap .
19075006	Pwe jota jauajpa jan ni maj en lan de kapin lan , de jan nana en jap tan .
19075007	Pwe Kot , me kin kadeikada , o me kin kajapwilidi amen , o kajapwilada amen .
19075008	Pwe dal eu mi nan lim en Ieowa , me dir en wain kelail , me a kotin kodidodie ; a me doo jan Kot akan karoj nan jappa pan nim jan , o re pan nimala moroke .
19075009	A i pan padapadak kokolata , o kauli on Kot en Iakop .
19075010	I pan kawela mana en me doo jan Kot akan karoj , a mana en me pun kan pan kakairida .
19076001	KOT me indand mau ren Iuda , o mar a me linan ren men Ijrael .
19076002	Tanpaj a im pwal mi nan Jalem , o tanpaj a mi Jion .
19076003	I waja a kotin katip pajan ia kananan kajik katieu , o pere , o kodlaj , o tatan mauin . Jela .
19076004	Komui me linan o manaman jan dol en mauin kan .
19076005	Me aklapalap akan lodier on men kul akan o mela , o jaunpei komad karoj en kidi pa arail .
19076006	Main Kot en Iakop oj o war kin pupekidi omui majan akan .
19076007	Komui meid kamajapwek . Ij me kak u mo ’mui ni omui onion ?
19076008	Ni omui kotin kajaledar omui kadeik jan nanlan , jappa ap majapwekadar o nenenlar ,
19076009	Ni en Kot a kotidar , pwen kadeik , o jauaja me luet akan karoj nin jappa . Jela .
19076010	Pwe makar en aramaj kin kalinanada komui , o ma re pan pur on moromoron , luan omui onion pan itar on irail .
19076011	Komail inau on Ieowa omail Kot o kapwaiada . Komail karoj , me mi impa , wa don ren me kalom omail kijakij akan .
19076012	I me pan atia jan jaupeidi kan ar komad , a meid kalom on nanmarki en jappa kan .
19077001	I KIN likwirki nil ai on Kot , on Kot , me i pan likwir on , o i me kotin mani ia .
19077002	Ni ai anjau apwal , i kin rapaki Ieowa ; ni pon pa i kin u wei o jota kin dukedi , pwe nen i jota kak injenemaula .
19077003	Ni ai tamanda Kot , i kin ajenokida , ni ai madamadaua , nen i kin luetala . Jela .
19077004	Kom kin kotin kolekol por en maj ai , pwe ira en papat ; nai inen en luet , jolar itar on lokaia .
19077005	I kin lamelame duen ran en maj akan , duen par akan me jamalar .
19077006	Ni pon i kin lamelame duen ai kajan arp , o monion i kin madamadaua ; nen i kin raparapaki .
19077007	Kalelapok , Ieowa pan kotin onion kokolata , o a jota pan kotin maki on ?
19077008	A kalanan rojelar melel , o a inau imwijokalar kokolata ?
19077009	Kot kotin malielar a mak on kit , o a karirikilar onion a kalanan ? Jela .
19077010	Ari jo , i indadar : Mepukat me mau on ia ; pali maun en lim en me Lapalap pan kak dorela meakaroj .
19077011	I me i kin taman kida wiawian Ieowa ; melel i kin tamanda omui manaman akan jan maj o ,
19077012	O madamadaua duen omui wiawia kan karoj , o kilekilan duen omui dodok .
19077013	Main Kot , al omui me pun . Ia waja amen Kot manaman mia dueta Kaun o ?
19077014	Komui ta Kot me kin wia manaman akan . Komui kotin kajanjaledar omui manaman nan pun en wei kan .
19077015	Komui kotin dore kila japwilim omui kan omui manaman , iei jeri en Iakop o Iojep akan . Jela .
19077016	Pil akan ariri komui , Main Kot , pil akan ariri komui , rap majapwekadar , o waja lol rererdar .
19077017	Tapok kalaimun akan kamoredier pil , tapok kan wiadar nanjapwe , o liol piripir jili .
19077018	Nanjapwe wiauier nanlan ; japwilim omui liol akan kamaraini jappa ; jappa mokieda o rerer .
19077019	Al omui mi nan madau , al omui tätik nan pil kalaimun akan , o jota me kaan aluwilu omui .
19077020	Kom kotin kalua japwilim omui kan dueta pwin eu ren Mojej o Aron .
19078001	KOMAIL nai aramaj akan , ron ai kujoned ; komail kapaike don jalon omail padak en au ai !
19078002	I pan ki pajan au ai , pwen padak , o pan kida kajoi en maj o ,
19078003	Me kitail ronadar o ajaer , o jam atail kajoi on kitail er ,
19078004	Pwe kitail ender karirila jan kadaudok arail , me pan pwarado mur , o kaparokki wau en Ieowa , o a manaman o a dodok kapuriamui kan .
19078005	Pwe a kotin kauada men kataman eu ren Iakop , o kotikida kapun eu ren men Ijrael , me a kotin kakaliki on jam atail akan , pwe ren ujelan nair jeri kan ,
19078006	Pwe di en mur en aja due , o jeri ko , me pan ipwidi ; o ni ar kokoda , ren pil kajoi on nair jeri kan ,
19078007	Pwe irail en kaporoporeki Kot , o ren der monokela en Kot a wiawia kan , o ren kapwaiada a kujoned akan ,
19078008	O ren der dueta jam arail akan , me kainok kanudi o katiwo eu , me monion arail jota teneten , o nen arail jota melel on Kot ;
19078009	Dueta kainok Epraim , me wa tatan mauin , ap purela jan nan pei .
19078010	Irail jota dadaurata inau en Kot , o re jota men weweideki duen a kujoned akan ;
19078011	O re monokelar a wiawia kan o a manaman akan , me a kotin kajanjale on irail er .
19078012	A kotin wiadar manaman akai janjal mon jam arail akan nan Äkipten , nan jap Joan .
19078013	A kotin palan pajan madau o kotin mueid on ir , en kotela , o wiadar pil dueta kel takai eu .
19078014	A kotin kalua kin irail tapok ni ran o , a ni pon umpul en kijiniai .
19078015	A kotin palan pajan paip nan jap tan o kanim pile kin irail pil toto .
19078016	O a kotin kapkapwile wei pilap kai jan nan paip , pwe ren pwile wei dueta pilap laud akan .
19078017	Ari jo , re dadaurata ni arail dipi on i , o re kaonioni me Lapalap o nan jap tan .
19078018	O re kajonejon Kot nan monion arail , ni ar inon ion kan arail mana .
19078019	O re palian Kot ni ar inda : Melel Kot pan kak wiada tepel eu nan jap tan ?
19078020	Kilan , a poki paip o , pwe pil en pwarado o pilap akan pwilepwile wei , a iaduen , a pan kak kida prot o uduk on na aramaj akan ?
19078021	Ieowa lao manier mepukat , ap kotin onionadar , o kijiniai wiauier ren Iakop , o onion lel on Ijrael ,
19078022	Pweki ar jo kamelele Kot , o jota kaporoporeki a jauaj .
19078023	A ap kotin majani on tapok en poa kan , o ritinida wanim en lan akan .
19078024	O kotin kamoredi on ir mana , pwe ren mana , o a kotiki on ir prot en lan .
19078025	Irail kanalar prot en tounlan kan ; a kotin kadar on ir kijin mana toto .
19078026	A kotin kapwaredar pan lan an en maj en lan , o ni a manaman a kotin kamokidada an en pali air .
19078027	O a kotin kamoredi on ir uduk dueta pwel par , o manpir dueta pik en oror .
19078028	O a kotin kapup irail di waja karoj , me irail kaujon ia .
19078029	Rap manamana o medilar kaualap , o a kotin mueid on ir ar inon .
19078030	A ni ar kapwaiadar ar inon , o ni ar manamana ,
19078031	Onion en Kot ap lel on irail er , o kamelar ol lapalap re ’rail , o kotin wokiedi manakap en Ijrael kajampwal akan .
19078032	A re kalaudelar arail dip , o re jota kamelele a manaman akan .
19078033	I me a kotin mueideki ren mela , re jota paida , o ar apwal akan me toto arain ar maur .
19078034	Ni a kotin kame irail la , rap idok i , o wukila , o rapaki Kot .
19078035	O re tamandar , me Kot kele parail o Kot lapalap ar jaundor .
19078036	O re lik janjal mau on i ni au arail o re likam on i ni lo ar .
19078037	A monion arail jota teneten on i , o re jota dadaurata melel a inau .
19078038	Ari jo , a kotin kalanan on ir , o kotin makeki on ir dip arail , o jota kame irail la , o katukiedi a onion pan pak toto , o jota onioni melel .
19078039	Pwe a kotin kupura , me irail pali uduk , dueta kijinian , me pir wei o jolar puredo .
19078040	Pan pak toto re kanudi on i nan jap tan , o kakupur juedi i nan mal .
19078041	Irail pur on anjau karoj kajonejon Kot , o re akapuni on me Jaraui ren men Ijrael .
19078042	Re jolar tamanda lim a manaman , me dore ir ala jan ar imwintiti kan ni ran o .
19078043	Duen a kotin wiadar a manaman akan nan Äkipten o a dodok kapuriamui nan Joan .
19078044	A kotin kawuki on nta ar pil akan , rap jolar kak nima jan ar pilap akan .
19078045	Ni a kotin kapwaredar man jued akan nan pun arail , me kan ir ala , o proj akan , me kawe ir ala .
19078046	A kotiki on muedi ar tuka kan , o ar wantuka on man jiek .
19078047	A kotin kawekilar akel ar wain o tuka kan ki akel tikitik .
19078048	A kotin kamekila ar man akel akan o ar pwin man akan liol .
19078049	A kotin onion melel o porone won ir tounlan jued kai , o mueid on ir , ren linaranar , o morjued , o kainjenjued .
19078050	A kotin kaonopa dan onion al apot , o jota dorelar maur arail jan mela , o kotin mueid on kilitop ni maur arail .
19078051	A kotin kamelar mejeni karoj nan Äkipten , mejeni en ar kelail nan im en Am akan .
19078052	A kotin kaluala japwilim a kan dueta pwin jip eu nan jap tan .
19078053	A kotin kalua irail ni pun , pwe ren der majak meakot , a madau kadupaledi ar imwintiti kan .
19078054	A kotin wa ir ala lel ni irair en jap jaraui , lel nana wet , me lim a pali maun kileledier .
19078055	O kotin pakipaki men liki kan mo ’rail , o kotin nek on ir jap arail , pwen jojoki , o a kotiki on kainok en Ijrael akan , en kaukaujon nan im arail .
19078056	A re jonejon ? o kaonion Kot lapalap , o jota peiki on i , o jota duki on a majan akan .
19078057	O re muei jan o mamaleki meakaroj , dueta jam arail akan , o re jota teneten , dueta kajik katieu luet eu .
19078058	O re kaonion i ni ar kaudok pon dol akan , o re kupur juedeki i ki arail dikedik en ani kan .
19078059	A Kot lao kotin mani mepukat , ap kotin onionada o kajapok ir ala melel .
19078060	A kotin muei jan tanpaj a nan Jilo , im pwal o , waja a kotikot ia ren aramaj akan .
19078061	A kotiki wei japwilim akan nan imaten , o a linan nan pa en imwintiti kan .
19078062	A kotiki wei japwilim a aramaj akan ni kodlaj , o kotin onioni japwilim a jojo .
19078063	Kijiniai kanala ar manakap akan , o ar peinekap akan jolar kak papaud .
19078064	Arail jamero kan mekilar kodlaj , a jolar li odi kan , me kin maiei .
19078065	Ieowa ap kotin opala waja dueta amen me mairelar , dueta ol komad amen kin nijinij ni a kan wain .
19078066	A kotin kaloedier a imwintiti kan o kanamenok ir ala kokolata .
19078067	A kotin kajelar im en Iojep , o jota piladar kainok en Epraim .
19078068	Pwe a kotin piladar kainok en Iuda , dol Jion , me a kotin kupura .
19078069	O a kotin kauadar tanpaj a im jaraui waja ileile , dueta jappa me pan teneten eta kokolata .
19078070	Ap kotin piladar japwilim a ladu Dawid , o a kotin ale i jan nan deun jip akan .
19078071	A kotin kalua i jan ren jip en kadidi kan , pwen kamana japwilim a kainok en Iakop o a jojo men Ijrael .
19078072	O a kotin apapwali ir ni tiak en monion melel o pun , o kakaun irail ada ni koiok en lim a kan .
19079001	MAIN Kot , men liki kan tan don japwilim omui jojo ; irail kajaminela japwilim omui im jaraui , o re wiaki Ierujalem kantakai eu .
19079002	Re ki oner manpir en pan lan akan kalep en japwilim omui ladu kan , o uduk en japwilim omui jaraui kan on man en nan jap akan .
19079003	Impan Ierujalem irail wudokila nt’ ar dueta pil , o jota , me pan jarepedi .
19079004	Kit wialar kanamenok eu on men imp at , o me kapil kit pena , kin lalaue o kaurur kin kit .
19079005	Main Ieowa , arai da kom pan kotin onion , o inon en kupur omui pan lulada dueta kijiniai ?
19079006	Kom kotin wudokidi on men liki kan , me jaja komui , omui onion , o on wei kan , me jota kin likwir on mar omui .
19079007	Pwe re kawelar Iakop o im ar akan .
19079008	Kom der kotin tamanda dip en jam at akan ; a kom kotin madan jauaja kit , pwe kit me malaulaular .
19079009	Main Kot , jauaj pat , kom kotin jauaja kit , pweki wau en mar omui . Kom kotin dore kit ala o kotin maki on kit dip at akan , pweki mar omui !
19079010	Da me kom kotin mueid on men liki kan en inda : Ari , ia arail Kot ? Kom kotin kajale on men liki kan depuk en ntan japwilim omui ladu kan , me wudokilar , en pil janjal mo at !
19079011	Kotin mani janejan en me jalidi o ; kom kotin kolekol kidi lim omui manaman me kileledier on kamela .
19079012	Kom kotin depukki on men imp at pan pak iju ar lalaue , me re lalaue kin komui .
19079013	A kit , japwilim omui aramaj akan , o jip en japwilim omui moj , pan danke komui kokolata , kapakaparok duen omui linan anjau karoj .
19080001	KOMUI jile pan Ijrael , kotin mani ; komui me kin apapwali Iojep dueta jip akan . Kom kotido , me kaipokedi pon anin Kerup .
19080002	Kom kotin kajaleda omui manaman mon Epraim , o Peniamin , o Manaje , o kotido , pwen jauaja kit !
19080003	Main Kot Jepaot , kom kotin kamait kit ala o kotin kajaleda jilan omui , kit ap pan kelail kida .
19080004	Ieowa Kot Jepaot , arai da , kom pan kotin onioniki kapakap en japwilim omui aramaj akan ?
19080005	Kom kin kotin kamana kin ir prot en pil en maj , o kom kin kanim pile kin irail pil en maj toto .
19080006	Kom kotin wiai on kit , me men imp at kin akamaiki on kit , o imwintiti pat kin lalaue kit .
19080007	Kot Jepaot , kom kotin kamait kit ala o kotin kajaleda jilan omui , kit ap pan kelail kida .
19080008	Kom kotin wado janer Äkipten tuka wain pot , o kom kokojan men liki kan , ap id padukedi i
19080009	Kom kotin kokoi on i al a o kawojada i , pwen kadirela jap o .
19080010	Nana kan mi pan mot a , o ra kan kadupaledi jedern en Kot .
19080011	Kom kotin kalaudelar i lel on madau o ra kan lel ni pilap o .
19080012	Da me kom kotin kawe kilar a kel , pwe karoj me dauli kin kawela ?
19080013	Pwik laualo dekadar , o man en nan jap kawelar .
19080014	Main Kot Jepaot , kom kotin wukedoke don kit , o ireredo jan nanlan , o majani , o kotin jauaja tukan wain pot et ,
19080015	O kotin apapwali i , me lim omui padukedier , o me kom kotin apapwalier .
19080016	A ron kilar kijiniai , a paledier , re okilar majan en jilan omui .
19080017	Lim omui apwali ol en pali maun omui , o irail , me kom kotin apapwalier .
19080018	Kit ap jota pan wuki wei jan komui . Kom kotin kamaur kit da , kit ap pan kapina mar omui .
19080019	Ieowa Kot Jepaot , kom kotin kamait kit ala o kotin kajaleda jilan omui , kit ap pan kelail kida .
19081001	KOMAIL pereperen kauli on Kot , me kel patail ; nijinij on Kot en Iakop !
19081002	Tapia kida kaul en kapin , o wiada tampurin , o laute kajelel ianaki arp !
19081003	Ni jaunipon kap komail peuk koronete , ni maram , ni ran en im tantuka !
19081004	Pwe iduen tiak en Ijrael o kujoned en Kot en Iakop eu .
19081005	A kotin wiadar kujoned wet on Iojep , ni a lipa jan Äkipten . I roner majan pot , me i jaikenta aja :
19081006	I kijaner katoutou kan pon apar a , o pa a jaladokalar jan kopu kan .
19081007	Ni om likwirki don ia om apwal . I ap jauaja uk ; I kajaledok uk alar , ni anjau me koe lel on nanjapwe , o I jojon uk ni pil en akamai . Jela .
19081008	Komail nai aramaj akan ron ia , I pan padaki on komail ! O Ijrael , ma koe pan peiki on ia !
19081009	Jota amen Kot en mi re om , o koe der kaudoki on kot en men wai amen .
19081010	Nai Ieowa om Kot , me kalua uk jan nan Äkipten . Ki pajan au om , i pan kadirela .
19081011	A nai aramaj akan jota kin peiki on nil ai , o Ijrael jota duki on ia .
19081012	I ari mueid on irail er injen arail ni ar aklapalap , pwe ren kekeid wei ni pein arail lamelam .
19081013	O ma nai aramaj akan pan peiki on ia , o Ijrael pan weweid nan al ai kan ,
19081014	I ap pan kaloedi ar imwintiti kan madan , o pa i pan u on me pali on irail akan ,
19081015	O irail me kailonki Ieowa , jota pan kak on irail ; o anjaun arail pakadeik pan duedeuta kokolata ;
19081016	O I pan kamana kin irail korn kajelelia , o I pan katunole kin i onik jan nan paip o .
19082001	KOT kotikot nan momodijou en Kot , o i jaunkapun en kaun akan .
19082002	Arai da komail pan kadeik japun o kajampwaleki me doo jan Kot akan ? Jela .
19082003	Jauaja pun en jamama o japoupou kan , o jauaja me luet o jamama kan ni ar pun !
19082004	Komail dorela me tikitik o jamama o , o kamaioda jan nan pa en me doo jan Kot akan .
19082005	A re jota kin duki on , o jota ar lokekon ; re kin weweid nan rotorot ; pajon en jappa kan karoj mokimokideda .
19082006	Nai indada : Komail rajon kot akan , o nain me lapalap ;
19082007	Ari jo , komail pan mela dueta aramaj akan , o komail pan lokidokila dueta me weit amen .
19082008	Main Kot , kom kotida o kotin kadeikada jappa , pwe komui pan jojoki men liki kan karoj .
19083001	MAIN Kot , kom der jo majan don , o der japaimokid , Main Kot , kom der kotin nenenla !
19083002	Pwe kom kotin mani , japwilim omui imwintiti kan kin linaranar , o me kailon kin komui , me aklapalap .
19083003	Irail kin widin ni ar kapakapun ki japwilim omui kan , o re kin raparapaki duen ar pan kawela japwilim omui me nekinekilar akan .
19083004	Re kin inda : Na kitail , kitail kokojan irail , pwe ren jolar wei eu , o jolar me pan inda duen wein Ijrael !
19083005	Pwe irail wiaki eu o re inauki pena , ren palian komui ,
19083006	Im pwal en Edom , o Ijmael , Moap , o Akar ,
19083007	O Kepal , o Amon , o Amalek , men Pilijta ianaki men Tiruj .
19083008	Ajor pil waroki on ir ; re kin jauaja kadaudok en Lot . Jela .
19083009	Kom kotin wiai on ir dueta on men Midian , o Jijera , o Iapin ni pilap Kijon .
19083010	Me kamelar impan Endor , rap wia pwel la nan pwel .
19083011	Kom kotin wiala ar jaupeidi kan dueta Orep o Jeep , o ar monjap akan karoj dueta Jepa o Jalmuna ,
19083012	Pwe re indinda : Kitail pan kaloedi im en Kot akan !
19083013	Main Kot kom en kotin wia kin irail la älepip en kijinian , dueta dip en rä mon kijinian .
19083014	Duen kijiniai kin karonala tuka en wel o duen umpul en kijiniai kin ijikeda nan wel ,
19083015	Iduen kom kotin paki kin irail japwilim omui liol ape , o kamajak kin irail omui melimel .
19083016	Kadire kila maj arail namenok , pwe ren rapaki mar omui , Main Ieowa .
19083017	Ren namenokala o majapwekada kokolata , o ren joredi o mela .
19083018	Rap pan ajaki , me komui ta maraneki Kaun o me komui ta lapalap nan jap karoj .
19084001	MEID kajelel tanpaj omui kan , Main Ieowa Jepaot !
19084002	Nen i kin inon ion o anane pera en tanpaj en Ieowa kan ; pali war ai o nen i kin polauleki Kot ieiaj .
19084003	Pwe manpir diaradar deu a , o jwalpe paj a , waja a kin naitik ia : Japwilim omui pei jaraui kan , Main Ieowa Jepaot , ai Nanmarki o ai Kot .
19084004	Meid pai ir , me kin kaujon nan tanpaj omui ! Re kin kapina komui anjau karoj . Jela .
19084005	Meid pai karoj , me kin keleki komui , o idedauen komui melel !
19084006	Me kin weweid nan jap en mamaiei , waja re kin weirada parer ia ; pil katau kin pwain kidi i pai kan .
19084007	Re kin kakairida ni ar manaman akan , lao re pan janjalada mon Kot nan Jion .
19084008	Main Ieowa , Kot Jepaot , kom kotin ereki ai kapakap : Main Kot en Iakop kotin mani ia ! Jela .
19084009	Kot pere pat , kom kotin majan don kit ; kom kotin ireron maj en japwilim omui keidier men .
19084010	Pwe ran ta ieu mon japwilim omui pera jaraui kan me mau jan ran kid ; i mauki mimi pan wanim en tanpaj en Kot , jan kaujon nan im en me doo jan Kot akan .
19084011	Pwe Kot Ieowa rajon katipin o pere , Ieowa kin kotikida mak o wau , a jota pan kotin mueid on me lelapok kan , en anane me mau kot .
19084012	Main Ieowa Jepaot , meid pai aramaj amen , me kin liki komui !
19085001	MAIN Ieowa , kom kotin maki oner japwilim omui jap maj o , o kom kotin dorelar jalidi en Iakop akan .
19085002	Re kotin lapwadar me jued en japwilim omui aramaj akan , o kom kotin pwaidier dip arail karoj . Jela .
19085003	Komui kotin kadukiedi omui onion karoj , o kotin wukidoki wei janer omui onion melel .
19085004	Kom kotin puron kamait kit ala , komui Kot at jaunkamaur , o kotin katukiedi omui jokalanan on kit .
19085005	Kom pan kotin onioni kit kokolata ? Omui onion pan duedueta jan en kainok lel eu ?
19085006	Kom jota pan kotin puron kamaur kit da , pwe japwilim omui aramaj kan en peren kin komui da ?
19085007	Main Ieowa , kom kotin kajanjaleda ar kalanan on kit , o jauaja kit !
19085008	I men ron , da me Kot Ieowa pan kotin majani ; pwe a pan mamajani duen muei mau on japwilim a aramaj o me lelapok kan , pwe ren der lodi on me pweipwei .
19085009	Melel , a jauaj me koren ion ir , me majak i , pwe a linan en mi nan jap atail .
19085010	Kalanan o melel pan tu pena , pun o muei mau en metik pena .
19085011	Melel pan wojada jan nan jap o , o pun pan ireredo jan nanlan .
19085012	Ieowa pil pan kotikido me mau , pwe jap atail en kida wa kan .
19085013	Pwe pun pan ti on mo a , o a kak akan pan wiala al arail .
19086001	MAIN Ieowa , kom kotin kapaike don ia karon omui kan o mani ia , pwe nai me luet o jamama .
19086002	Kom kotin apwali maur i , pwe nai me lelapok . Main Kot , kom kotin jauaja ia , japwilim omui ladu men et , me liki komui .
19086003	Main , kom kotin maki on ia , pwe i kin likwir on komui ni anjau karoj .
19086004	Kom kotin kaperenda monion en japwilim omui ladu , pwe monion i kin anane komui Main .
19086005	Pwe komui Main me mau o kalanan , o kom kotin kalanan on ir karoj , me kin likwir on komui .
19086006	Main Ieowa , kom kotin ereki ai kapakap , o kotin mani nil en ai nidinid .
19086007	Ni ai apwal akan i kin likwir on komui , pwe kom , kotin mani ia !
19086008	Main , jota me dueta komui nan pun en kot akan ; o jota me kak wiawia dueta komui .
19086009	Men liki kan karoj pan pwarado , pwen kaudoki on komui Main , o wauneki mar omui .
19086010	Pwe komui me lapalap , me kin wiada manaman , o komui ta me Kot .
19086011	Main Ieowa , re kotin kajale on ia al omui , pwe i en weweid ni omui melel , kom kotin kolekol monion i on iet eta : Majak mar omui .
19086012	I men kapina komui Main , ai Kot , jan nan monion i , o wauneki mar omui kokolata .
19086013	Pwe omui kalanan me laud on ia ; komui dore maur i jan nan wajan mela .
19086014	Main Kot , me aklapalap akan kin palian ia , o pwin en me weit akan kin majamajan maur i , o re jota kin weweid mon jilan omui .
19086015	A komui Main Kot , me dir en kalanan , o mak , o kanonama , o omui kapunlol o melel me lapalap .
19086016	Kom kotin wukidoki don ia , o maki on ia , o kamaui kida japwilim omui ladu omui manaman , o kotin jauaja nain japwilim omui lidu !
19086017	Kom kotiki on ia kilel eu , me i pan paie kida , pwe ai imwintiti kan en kilan , rap namenok kila omui kotin jauaja ia , Main Ieowa , o kom kotin kamait ia la .
19087001	A kakaudar mau pon dol jaraui kan .
19087002	Ieowa kotin kupura wanim en Jion jan wajan kaujon en Iakop karoj .
19087003	Kajoi kajelel mia duen koe kanim en Kot . Jela .
19087004	I pan kajokajoi duen Raap o Papel , me aja ia . Kilan , Pilijta o Tiruj , o pil men Atiopia : Mepukat ipwidier waja o .
19087005	A kajokajoi duen Jion indinda , me jon en aramaj karoj ipwidi waja o , o me Lapalap o pan kotin kamanada i .
19087006	Ieowa pan kotin wadok , ni a pan kotin kileledi aramaj akan : Mepukat ipwidier waja o . Jela .
19087007	O ni ar madomadon re pan kauleki : Ai parer karoj mi re om !
19088001	MAIN Ieowa , Kot ai jaunkamaur , i kin likwir nin ran o ni pon mo ’mui .
19088002	Kom kotin mueid on , ai kapakap en lelda won komui . Kom kotin kapaik don karon omui kan ai likelikwir .
19088003	Pwe nen i me dir en mamauk , o maur i koren ion mela .
19088004	Nai kin wadok on ir me melar , nai dueta ol amen , me jolar aniani .
19088005	I wonon nan pun en me melar akan , me wonon nan joujou , me kom jolar kotin kupura , pwe re lokidokilar jan nan lim omui .
19088006	Kom kotin kaje ia lar nan joujou , waja rotorot o lol .
19088007	Omui onion kin katoutou ia , o kom kotin idan kin ia di omui iluk kan . Jela .
19088008	Kom kotiki woner kompoke pa i kan waja doo , kom kotin wia kin ia la me jued kot on ir , i jalidier o jo kak pitila .
19088009	Maj ai juede kilar ai luet , nin ran karoj i potoan on komui , Main Ieowa , o i kapa won komui pa i kat .
19088010	Kom pan kotin kajaleda omui manaman ren me melar akan ? De me melar akan pan maurada danke komui ? Jela .
19088011	Re pan kojoia duen omui kalanan nan joujou kan ? O wajan mela duen omui melel ?
19088012	Omui manaman akan pan janjaleda waja rotorot , o omui pun nan jap en me re jolar kin lamelame ?
19088013	A i kin potoan likwir on komui , Main Ieowa nin manjan , ai kapakap pan lel won komui .
19088014	Main Ieowa , da me kom kotin kaje ia kila , o da me kom okila ki jilan ar mo i ?
19088015	Nai me luet o jaliel jan ni ai pulepul ; i kin kamekamki omui kalom , i koren ion jolar kaporopor .
19088016	Omui onion kin kadupal ia di , omui kalom kawe ia lar .
19088017	Re kapil ia pena dueta pil akan jan ni manjan lel jautik , ir karoj kapil ia pena .
19088018	Kom kotiki woner kompoke pa i o ai warok kan waja doo , rotorot eta ai warok .
19089001	I PAN kauleki duen kalanan en Ieowa kokolata , o i pan kaparokki au ai omui melel jan eu kainok lel eu .
19089002	Pwe i indinda : Mak joutuk eu pan pwarado , o kom pan kotin kolekol ar melel nanlan .
19089003	I inauki oner , ai pilipildar akan ; I kauki oner Dawid nai ladu :
19089004	Kadaudok om pan mimieta kokolata , o I pan kauada mol om jan eu kainok lel eu . Jela .
19089005	Nanlan ap kapina omui manaman akan , Main Ieowa , o omui melel nan pokon en japwilim omui jaraui kan .
19089006	Pwe ij nan tapok kan me rajon Ieowa ? De ij me rajon Ieowa nan pun en me lapalap akan ?
19089007	Kot meid manaman nan pokon en me jaraui kan , o meid kapuriamui on me kaukaujon re a .
19089008	Main Ieowa , Kot Jepaot , ij me rajon komui . Omui melel kin kapil komui pena .
19089009	Komui me kotin kaunda madau anian . Komui kin kamoleilei iluk kan ni ar pan kokoda .
19089010	Komui me kotin tiakedi Raap dueta kamelar amen . Kom kotin kamueit pajaner imwintiti kan ki lim omui manaman .
19089011	Lan o jappa me japwilim omui , jappa o audepa . Komui me kotin pajonedier .
19089012	Komui me kotin wiadar pali apon o pali air , Tapor o Ermon kin nijinijki mar omui .
19089013	Lim omui me mananan o kumut en lim omui me rojon , lim omui pali maun me ileile .
19089014	Melel o pun iei pajon en mol omui ; kalanan o melel kin tion mo omui .
19089015	Meid pai aramaj kan , me aja nijinij ! Ieowa , re pan weweid ni marain en jilan omui .
19089016	Re kin polauleki mar omui jan ni manjan lel jautik , o re kin pwai kida omui pun .
19089017	Pwe linan en ar kelail komui , o komui pan pokada oj at .
19089018	Pwe Ieowa pere patail o me Jaraui en Ijrael , i atail Nanmarki .
19089019	Maj o kom kotin majanier ki kajanjal kai on me lelapok kan : I kamanadar me Lapalap amen , I kajapwiladar pilipildar amen jan ren aramaj akan .
19089020	I diaradar ai ladu Dawid , I keiekidier i ai le jaraui .
19089021	Pa i pan kolekol i , o pa i pan kamanada i anjau karoj .
19089022	Imwintiti kan jota pan kak widin on i , o me japun kan jota pan kak kaloedi .
19089023	I pan kamela me palian i mo a , o I pan kaloke ir , me kailonki i .
19089024	A ai melel o kalanan pan mi re a , o ni mar ai oj a pan pokapokada .
19089025	I pan ki on pa a , en kaunda madau , o pa a maun , en kaunda pil akan .
19089026	A pan likwir don ia : Komui Jam ai , ai Kot , o paip en maur i .
19089027	O I pan wia kila i nai mejeni , ileila jan nanmarki en jappa kan .
19089028	I pan kalanan on i kokolata , o ai inau on i pan duedueta .
19089029	I pan ki on i kadaudok a kokolata , o mol a pan warai dueta lan .
19089030	A ma na kan pan muei jan ai kapun , o re jota pan weweid ni ai kujoned akan ,
19089031	Ma re pan kajaminela ai tiak kan , o jota peiki on ai kujoned akan ,
19089032	I ap pan kaloke kin ir ar katiwo ki jokon pot , o pan woki ir , pweki ar japun .
19089033	A I jota pan kiwei jan i ai mak , o ai melel pan mimieta re a .
19089034	I jota pan kawela ai inau , o I jota pan kawukila , me kowei jan nan au ai .
19089035	I kaukilar ai jaraui pan me pak , me I jota pan likam on Dawid :
19089036	Kadaudok a pan joutuk , o mol a dueta katipin mo i .
19089037	A pan duedueta dueta jaunipon ; o jaunkadede nan tapok kan me melel . Jela .
19089038	A met komui kajapokela o onioni japwilim omui me keidier .
19089039	Kom kotin kajela inau en omui ladu , o kom kotin kajaminela mar a .
19089040	Kom kotin karonk pajan a kel akan karoj , o kawelar a im teneten kan .
19089041	Karoj me daulier waja o kulia janer ; a wialar kankaurur on men imp a kan .
19089042	Kom kotin pokada pali maun en me palian i , o kaperendar a imwintiti kan karoj .
19089043	Kom pil kotiki janer mana en a kodlaj kon , o jota kapwaiada i ni pei .
19089044	Kom kotin kaimwijokalar a linan , o kajedi on nan pwel mol a .
19089045	Kom kamotomotala ran en a manakap , o kadupalekidi i namenok . Jela .
19089046	Arai da , Main Ieowa , me kom pan kotin karirela pein komui ; arai da omui onion pan lulada dueta kijiniai ?
19089047	Kom kotin tamanda duen motomot en maur i ; de me mal kot omui kotin wiadar aramaj akan ?
19089048	Ij ol o , me maur ap jota pan lel on mela ? A pan kak dorela pein i jan mana en wajan mela ? Jela .
19089049	Main , ia omui kalanan en maj o , me kom kotin inauki on Dawid ni omui melel ?
19089050	Main , kotin tamanda kankaurur en japwilim omui ladu kan jan ni wei toto , me kin katoutoui monion i .
19089051	Main Ieowa , iaduen lalaue en omui imwintiti kan , iduen ar lalaue lip en japwilim omui me keidier .
19089052	Kapin on Ieowa kokolata ! Amen , iei Amen !
19090001	MAIN , kom me kotin nekid pat jan eu kainok on eu .
19090002	Mon nana kan o jappa , o aude pan jappa a wiauiada , Kot kotin mia , jan maj kokodo o pil kokolata joutuk , Main Kot .
19090003	Kom kin kotin kapurelan pwel par aramaj akan o kotin mamajani : Puredo komail aramaj akan !
19090004	Pwe par kid dueta aio me jamalar mon jilan omui o rajon majamajan eu ni pon .
19090005	Kom kin kotin kapwil irail wei , re rajon mair , dueta rä , me kin monedi madan .
19090006	Me kin majel pajan ni manjan , a nin jautik a pan palepaledi o monedi .
19090007	Omui onion me je kin jojore kidi , o omui onion melel , me je kin mekila madan .
19090008	Pwe kom kotin kajanjale on pein komui dip at akan , o dip at rir akan nan marain en jilan omui .
19090009	I me at ran akan karoj kin tan weiki omui onion , at par akan rajon kajoi pot .
19090010	Warain at maur me jaunpar ijeijok , a ma re toto , a pan waleijok , a ma me kajampwal , a pan apwal o dodok . Pwe a kin tan wei madan , dueta kit kin pir wei .
19090011	A ij me kak dedeki mana en omui onion , o ij me kin majak onion wet ?
19090012	Kom kotin padaki on kit , me kit pan mela , pwe jen lolekon kila .
19090013	Main Ieowa , kom kotin puron wukedoke don kit ; arai da omui onion ? Kom kotin maki on japwilim omui ladu kan !
19090014	Kom kotin kadire kin kit ala ar kalanan ni manjan , kit ap pan kapin o pereperen arain at maur .
19090015	Kom kotin kaperen kit da murin at kalokoloker , o murin at kamekam warai .
19090016	Kom kotin kajale on japwilim omui ladu kan omui wiawia kan , o omui wau on na jeri kan .
19090017	Ieowa at Kot , en kalanan don kit o kotin kapwaiada dodok en pa at akan re at ; ei kom kotin kapwaiada dodok en pa at akan !
19091001	ME kin momod pan lim en me lapalap , o me pan mimieta pan mot en me manaman o .
19091002	Iei me kin indan Ieowa : Ai paip , o ai kel , ai Kot , me i liki .
19091003	Pwe a pan kotin dore uk jan injar en jauninjar , o jan ni kilitop jued .
19091004	A pan kotin kadupal kin uk edi lim a , o koe pan moleilei pan lim a kan ; a melel rajon kadauk o pere eu .
19091005	Koe jota pan majak kalom en ni pon , de kananan kajik katieu , me kin tan wei nin ran ,
19091006	De kilitop , me kin wawai jili pon , de eu jon en kilitop me kin kaukawela nin jauaj .
19091007	Kid pan mela imp om , o nen ni pali maun om , ap jota pan lel on uk .
19091008	Koe pan kilanki maj om kan , o koe pan kilan duen a pan depuk on me doo jan Kot akan .
19091009	Pwe komui Main Ieowa , kapore pa i . Koe piladar me lapalap o , pwen om kel .
19091010	Jota me jued kot pan lel on uk , o jota kalokolok pan lel on im om .
19091011	Pwe a kotin kakaliki on japwilim a tounlan kan , en apapwali uk o jinjila uk nan al omui kan karoj .
19091012	Re pan wa kin uk ala lim ar akan , pwe nä om ender dipikelekel nin takai eu ;
19091013	Koe pan tiakedi laien o oter kai , laien pulepul o jerpent , me koe pan jok poa .
19091014	A kin peren kin ia , I ap pan jauaja i , a aja mar ai , I ap pan jinjila i .
19091015	A pan likwir don ia , I ap pan japen i , I pan ian i ni waja apwal , I pan kapitila i o kalinanada i .
19091016	I pan kamedi kin i maur warai , o I pan kajale on i ai jauaj .
19092001	IET me kajampwal : Danke Ieowa , o kauleki pjalm akan on mar omui , ir me kotin lapaplap .
19092002	Ni manjan omui kalanan o ni pon omui melel en lolok jili .
19092003	Jan kajan jal eijok o arp o laute .
19092004	Pwe kom kotin kaperen kin ia , Main Ieowa ki ar wiawia ; i pan nijinijki dodok en lim ar akan .
19092005	Meid laud ar wiawia kan , Main Ieowa ! O meid lol kupur omui !
19092006	Aramaj pweipwei men jota kak dedeki mepukat , o me rotorot amen jota kin injenoki .
19092007	Me doo jan Kot akan kin wojada dueta rä , o me katiwo kan karoj kin majal pajan , lao re pan lokidokila kokolata .
19092008	A komui ta Main Ieowa , me lapalapia , o komui pan duedueta .
19092009	Pwe kom kotin mani duen ar imwintiti kan , Main Ieowa , kom kotin mani , ar imwintiti kan pan joredi , o me morjued akan en kamueit pajan .
19092010	A ai oje pan pwaida dueta oj en man oje tapot , o i pan keikidier le kap .
19092011	O por en maj ai pan perenki ai imwintiti kan , o jalon ai pan polauleki me morjued akan , me kin palian ia .
19092012	Me pun o pan pwaida mau dueta ni pot , a pan kakairida dueta jeder en Lipanon .
19092013	Me patidier nan tanpaj en Ieowa , pan pwaida mon pera jaraui en atail Kot .
19092014	Menda ma re pan mala , pwe re pan pil majal pajan , o wa , o kelail .
19092015	Pwe re pan kajaleda , me Kot me pun , i ai paip o jota japun mi re a .
19093001	IEOWA kotin kaunda , a kotin kapwateki pein i manaman , Ieowa kotin kalikauwiada pein i , a kotin piraki pein i manaman ; pil jappa me teneten o jota pan mokimokid .
19093002	Jan maj lel met mol omui me teneten ; komui me joutuk .
19093003	Main Ieowa pil akan lalaudala , pil akan nirinirjok , pil akan pil pan kokodo o nirinirjok .
19093004	Ieowa kotikot waja ileile . A manaman jan nil en pil kalaimun akan o iluk en madau kalaimun akan .
19093005	Omui majan akan meid pun . Tanpaj omui me linanaki jaraui kokolata , Main Ieowa .
19094001	MAIN Kot , komui jaundepuk , Ieowa Kot jaundepuk , kom kotin janjaleda !
19094002	Kom kotida , komui jaunkapun en jappa , kom kotin depuk on wiawia en me aklapalap akan .
19094003	Main Ieowa , arai da me doo jan Kot akan , arai da me doo jan Kot akan pan poponmaju ,
19094004	O pudupudada lokaia jued o arai da , me japun kan karoj en juaiki ar morjued ?
19094005	Re kin tiakedi japwilim omui aramaj akan , o re kame omui jojo ;
19094006	Re kin kamela li odi o men wai , o patik takain wor en me japoupou kan ,
19094007	Rap inda : Ieowa jota kak kilan , o Kot en Iakop jota pan aja due .
19094008	Komail me pweipwei nan pun en aramaj akan , en dedeki ! O komail lolepon akan , iad me komail pan lolekonala ?
19094009	Me kotin wiadar jalon , o a jota pan ereki ? Me kotin wiadar por en maj o , a jota pan kak majani ?
19094010	Me kin kotin kaunda wei kan , a jota pan kaloke ? Pwe i me kotin kalolekoni aramaj .
19094011	Ieowa kotin mani lamelam en aramaj akan , me re aklapalap .
19094012	Meid pai ol o , me kom kotin kaloke , Main , Ieowa , o me kom kotin padaki on jan nan ar majan akan .
19094013	Pwen kanonama ni a apwal akan , lao joujou en me doo jan Kot akan pan weweida .
19094014	Pwe Ieowa jota pan kotin kajela japwilim a aramaj akan , o a jota pan muei jan a jojo .
19094015	Pwe me pun , pan punpuneta , i me lelapok kan karoj pan weweideki .
19094016	Ij me pan jauaja ia on me morjued akan ? O ij me pan jauaja ia on me dipan akan ?
19094017	Ma Ieowa jota kotin jauaja ia , metar ekij nen i pan kolan wajan kapormen .
19094018	Ni ai indada : Nä i pan krijedi , omui kalanan , Main Ieowa , pan kolekol ia .
19094019	Ai injenjued laud nan monion i , a omui kotin kamait ia la kaperenda nen i .
19094020	Kom jota man paroki on mol o , me kin kajapunala japwilim omui majan .
19094021	Re kin onop on kamela me pun amen , o re kin kadeikada nta makelekel .
19094022	A Ieowa ai paip lapalap , o Kot iei paip , me i pan rukila ia .
19094023	A pan kotin depuk on ir ar me jued , o a pan kotin kame ir ala , pweki ar katiwo , Ieowa atail Kot pan kame ir ala .
19095001	KOMAIL kodo , pwe kitail pan kapina Ieowa o nijinij on paip en maur atail .
19095002	Kitail pan kola tuki on i kapin . Kitail en nijinijki on i pjalm !
19095003	Pwe Ieowa Kot lapalap amen , o Nanmarki lapalap amen pon anin kot akan karoj .
19095004	Pan jappa mi ni lim a , o pon komon nana me japwilim a .
19095005	Madau me japwilim a , pwe i me kotin wiadar , o lim a kan wiadar waja madekon .
19095006	Komail kodo , kitail pan kaudok , o dairukedi , o kelepuki mon Ieowa , me kotin wia kitail dar .
19095007	Pwe i atail Kot , a kitail aramaj en japwilim a wajan kamana o pwin en lim a . Ran wet , ma komail pan ron kapitie ,
19095008	Komail der kapitakaila monion omail , duen a wiauier Meripa o ni ran en Maja nan jap tan ,
19095009	Ni jam omail akan jonejon ia o kajau ia da , pwe re kilaner ai dodok kan .
19095010	Par paeijok I juede kilar di wet , o I indada : Monion en jon en aramaj duen met kin wukiwuk jili , o re jota men aja duen al ai kan .
19095011	I ap kaula ni ai makar : Irail jota pan konodi ai kamol .
19096001	KAKAULEKI on Ieowa kaul kap pot , jap karoj en kakauli on Ieowa !
19096002	Kakaul on Ieowa o kapina mar a ; padapadak jan eu ran lel eu duen a maur !
19096003	Kajokajoi on men liki kan wau i , o on wei kan a manaman akan !
19096004	Pwe Ieowa meid lapalap o meid kapinan , o meid kalom mon kot akan karoj .
19096005	Pwe Kot en aramaj akan me mal a Ieowa kotin kapikadar lan akan .
19096006	Wau o linan mi mon jilan i , manaman o linan kin kadirela nan tanpaj a im jaraui .
19096007	Komail men liki kan , ki on Ieowa , ki on Ieowa linan o manaman .
19096008	Komail ki on Ieowa linan en mar a ; komail ko don mon japwilim a pera jaraui ianaki kijakij .
19096009	Komail kaudoki on Ieowa ni omail kapwat jaraui , toun jappa karoj en majak i .
19096010	Komail kaireki on men liki kan : Ieowa ta Nanmarki ! Pil jappa me teneten o jota pan mokimokid . A pan kotin kaunda kainok kan ni tiak pun .
19096011	Lan en peren kida , o jappa en popol ; madau en nirnirjok o audepa !
19096012	Jap en pereperen o audepa karoj , o tuka en nan wel karoj en nijinij .
19096013	On Ieowa , ni a kotido , ni a kotido , en kadeikada jappa . A pan kotin kaunda jappa ni tiak pun , o kainok kan ni a melel .
19097001	IEOWA ta Nanmarki , i me jappa en polaule kida o dake kan karoj en pereperen !
19097002	Tapok o rotorot mi imp a , pun o melel iei pajon en mol a .
19097003	Kijiniai kin tion mo a , o ijikeda japwilim a imwintiti kan karoj .
19097004	Japwilim a liol akan kin kamaraini jappa , toun jappa kin kilan ap majapwekadar .
19097005	Nana kan pei pajan dueta krij mon Ieowa , Kaun en jap karoj .
19097006	Lan akan kaparokki a pun , o kainok karoj kin kilan a linan .
19097007	Me kaudoki on dikedik en ani kan en jarodi , o me kin juaiki ani kan ; kot akan karoj dairukedi on mo a !
19097008	Jion kin ron mepukat ap peren kida , o peinekap en Iuda kan kin polauleki omui kapun kan , Main Ieowa .
19097009	Pwe komui ta Main Ieowa me lapalap nan jappa karoj , komui meid ileila jan Kot akan karoj .
19097010	Komail me kin pok on Ieowa en tataki me jued . A kin kotin apwali nen en japwilim a lelapok kan . A pan kotin dore ir ala jan nan pa en me doo jan Kot akan .
19097011	Marain pan dakadan me pun kan , o peren on me lelapok melel .
19097012	Komail me pun kan perenki Ieowa o kapina mar a jaraui !
19098001	KAKAULEKI on Ieowa kaul kap pot ; pwe a kotin wiadar dodok kapuriamui . A kotin kaloe kidi lim a pali maun o lim a jaraui .
19098002	Ieowa kotin kajaledar a kamaur , o mon maj en kainok kan a kotin kajanjaledar a pun .
19098003	A kotin kolekol on men Ijrael a kalanan o melel ; imwin jap karoj kin kilan pai en atail Kot .
19098004	Jap karoj en nijinij on Ieowa ! Popol o kauleki pjalm !
19098005	Kauleki on Ieowa pjalm ianaki laute , wiada laute o kaul !
19098006	Ian trompete o nil en koronete , komail nijinij on Nanmarki Ieowa !
19098007	Madau en nirinirjok o audepa , jappa o tou a kan ;
19098008	Pilap akan en lopolopeki pa arail ; o nana kan en pereperenki .
19098009	Ieowa , ni a kotidon kadeikada jappa . A pan kotin kadeikada jappa nin tiak pun o kainok kan nin tiak inen .
19099001	IEOWA ta kotin kakaunda ; kainok kan kin rerer ; a kotikot nan pun en Kerup akan , jappa kin mokimokid .
19099002	Ieowa me lapalap nan Jion , o lapalap melel jan wei kan karoj .
19099003	Ren kapina mar omui , me lapalap o kalom , i me jaraui .
19099004	O manaman en Nanmarki me kin pok on me pun . Kom kotin katenedier tiak pun . Komui me kotin wiadar me pun o inen nan kadaudok en Iakop .
19099005	Kapina Ieowa atail Kot o poridier on ni utipa , pwe i me jaraui !
19099006	Mojej o Aron kijan japwilim a jamero kan o Jamuel nan pun en ir , me kin likwir on mar a , re likwir woner Ieowa , i ap kotin mani ir .
19099007	A kotin majan on irail jan nan ur en tapok ; irail peiki on a majan o kujoned akan , me a kotiki on irail er .
19099008	Ieowa at Kot , kom kotin japen irail er . Main Kot kom kotin maki on irail er , o kotin depuk on ir ar japun kan .
19099009	Kapina Ieowa atail Kot , o poridier ni japwilim a nana jaraui , pwe Ieowa atail Kot me jaraui .
19100001	NIJINIJ on Ieowa jap karoj !
19100002	Papan Ieowa ki peren ; koki don mon jilan i nijinij !
19100003	Komail en aja , me Ieowa Kot . I me kotin wia kitail dar — a kaidin pein kitail — pwen japwilim a aramaj o jip en japwilim a pwin .
19100004	Pedelon on nan japwilim a wanim laud ki danke , o kaul en kapin mon japwilim a pera jaraui . Danke i o kapina mar a !
19100005	Pwe Ieowa me mau , a kalanan joutuk , o a melel pan due lueta kokolata .
19101001	I pan kauleki duen kalanan o pun ; i pan kauleki pjalm akan on komui . Main Ieowa .
19101002	I men inen eweita ni al pun — iad kom pan koti don ia ? — i men weweid ni melel ren toun im ai .
19101003	I jota men wia morjued ; i tataki wiawian me dipan akan , a jota pan pat on ia .
19101004	Monion japun pan muei jan ia ; i jota men aja duen me jued .
19101005	Me kin rir karaunemali men impa , i pan kamela ; i juedeki me aklapalap ni maj ar o monion arail .
19101006	Maj ai pan apapwali me melel akan nan jap o , pwe ren kaujon re i ; me kin weweid ni al pun , pan papa ia .
19101007	Me kin kotaue , jota pan kaujon nan im ai , me kin likam , jota pan pwaida mon maj ai .
19101008	Ni manjan karoj i pan kawela me katiwo nan jap o , pwen kokojan kanim en Ieowa karoj , me kin wia japun .
19102001	IEOWA , kom kotin ereki ai kapakap , o ai weriwer en lel on komui !
19102002	Kom der kotin karirala jilan ir mo i ni ran en ai apwal ; kom kotin kapaike don ia karon omui kan ; ni ran o , me i likelikwir , kom kotin mani ia madan !
19102003	Pwe ai ran akan kin tanwei dueta adiniai , o kokon ai kan ronalar dueta nan kijiniai .
19102004	Kapedi monedier dueta rä , i me i monoke kila ai manamana .
19102005	Kokon o uduk ai mon penaer pweki ai weriwer o janejan .
19102006	Nai rajon pelikan nan jap tan , o rajon däap nan waja lijelipin .
19102007	I kin papad o rajon manpir kelep amen , me mondi pon oj en im o .
19102008	Ai imwintiti kin lalaue ia jan ni manjan lel ni jautik , o me palian ia , kin kaula kin ia .
19102009	Pwe i kin kankan paj dueta prot , o lim ai pil kin doloki pil en maj ai .
19102010	Pweki omui onion o onion melel ; pwe kom kotin pok ia da , ap kaje ia di .
19102011	Ai ran akan tanwei dueta mota , o i monedier dueta rä .
19102012	A komui Main Ieowa pan kotikoteta kokolata , o kupur omui pan jan eu kainok lel eu potopoteta .
19102013	Kom pan kotida o kupurela Jion , pwe anjau leler , me kom pan kotin mak on i , a auer leler .
19102014	Pwe japwilim omui ladu kan kin pok on takai ( en Jion ) , o re injenjuedeki moan im akan ;
19102015	O men liki kan pan majak mar en Ieowa , o Nanmarki en jap akan karoj omui linan .
19102016	Pwe Ieowa kotin kauadar Jion . A kotin pwarada ni a linan .
19102017	A kotin wukedoke don kapakap en me jamama o , o a jota kotin mamaleki a kapakap .
19102018	Mepukat pan kileledi on kainok en mur akan ; o wei eu , me pan wiaui , pan kapina Ieowa .
19102019	Pwe a kotin ireron jan mol a jaraui ileile ; Ieowa kotin ireron jappa jan nanlan .
19102020	Pwen ereki janejan en me jalidi kan , pwen lapwada , me kileledi oner kamela .
19102021	Pwe mar en Ieowa en lolok jili nan Jion , o a kapinapa nan Ierujalem .
19102022	Kainok kan lao pokon pena o wei kan , pwen papa on Ieowa .
19102023	A kotiki janer ai kelail pon al o , a kamotemotelar ai ran akan .
19102024	I potoan on : Ai Kot , kom der kotikiwei jan ia ni apali en ai ran akan . Omui par akan kin jan eu kainok lel eu kokolata .
19102025	Kom kotin kajonedier jappa maj o , o lan pokon me dodok en lim omui .
19102026	Irail pan jorela , a kom pan kotikot eta . Irail pan marinala rajon tuk en likau eu . Kom pan kotin kawuk ir ala likamata likau eu , irail ap pan wukila .
19102027	A kom pan deudueta o anjaun omui rojon jota pan tukedi .
19102028	Nain japwilim omui ladu kan pan mimieta , o kadaudok a pan pwaida re omui .
19103001	Nen i kapina Ieowa o lol i mar a jaraui !
19103002	Nen i kapina Ieowa , o der monokela a kotin wiawia mau on uk !
19103003	Me kotin makeki on uk dip om karoj , ap kotin kamauiala om jomau kan .
19103004	Me kotin dore uk ala jan ni waja apwal , me kotin ninie kin uk mak o kalanan ;
19103005	Me kotin kapai uk adar ni om malar , o kotin kapulpul uk ala dueta adler .
19103006	En Ieowa a wiawia me pun , o a kotin kapunala , me mi ni kalokolok japun .
19103007	A kotin kajale on Mojej al en a meakaroj , o on men Ijrail a wiawia kan .
19103008	Ieowa me dir en kalanan o mak , a kin kotin kanonama , o a kalanan me lapalap .
19103009	A jota kin kotin kaloke aramaj anjau karoj , o pil jota onion kokolata .
19103010	A jota kotin pwain on kitail duen dip atail , o jota depuk on kitail duen atail japun kan .
19103011	A duen ileile en lan jan jappa , iduen a mak lapalap on ir , me kin majak i .
19103012	Duen maj en lan o kapin lan ara doo pajan , iduen a kotin kadooana wei jan kitail dip atail .
19103013	Duen jam amen pokepoke na jeri , iduen Kot kotin kupukupura irail , me lan i .
19103014	Pwe a kotin mani , da me kitail wiaui kida , a kotin mani , me kitail me pwel par .
19103015	Aramaj amen kin rajon rä , a kin majal pajan dueta wantuka nan jap o .
19103016	Ma kijinian pan leler , a joer mia , o a jolar aja deu a .
19103017	A kalanan en Ieowa pan duedueta kokolata on ir , me lan i , o a melel on jeri en jeri kan ,
19103018	On ir , me kin kolekol a inau , o madamadaua duen a majan kan , pwen kapwaiada .
19103019	Ieowa kotin kauada mol a nanlan , o a kotin kaunda meakan karoj .
19103020	Kapikapina Ieowa , komail japwilim a tounlan kan , komail me lapalap akan ni manaman , me kin kapwaiada a majan kan , o peiki on moat en a majan !
19103021	Kapikapina Ieowa japwilim a pokon akan karoj , o japwilim a ladu kan , me kin kapwaiada kupur a !
19103022	Kapikapina Ieowa japwilim a dipijou kan ni waja karoj , me a kotin kakaun , nen i kapina Ieowa !
19104001	NEN i kapina Ieowa ! Ieowa ai Kot , komui meid lapalap , komui me kapwateki linan o manaman .
19104002	Japwilim ar likau iei marain , me komui kot lole ; kom kotin pak pajan nanlan dueta likau eu .
19104003	Kom kin kotin wia kida pil pali poa en ponepon , a tapok kan wiala tan war omui , me kom kin kotikot jili ki pa en an .
19104004	Kom me kotin wia kila japwilim omui tounlan kan kijinian o japwilim ar ladu kan umpul en kijiniai .
19104005	A kotin kajonedier jappa pon a pajon , a jota pan mokid kokolata .
19104006	Kom kotin kadupale kidi i dueta likau eu , pil akan ileilada jan nana kan .
19104007	Re tan wei mon ar majan , re madan wei mon nil en omui nanjapwe .
19104008	Nana kan kokodar , a wau kan kokodier on waja , me kom kotin kileledier on ir .
19104009	Kom kotiki on ir irair eu , me re jota pan dauli wei ; re jolar pan pur on kadupaledi jappa .
19104010	Kom kin kotin wiada , parer en kujukujda nan wau kan ; re kin pwilipwil wei nan pun en nana kan .
19104011	Re kotin kanim pileda man en nan jap akan o man en nan wel .
19104012	Manpir en pan lan kin kaukaujon ni kail a , re kin kakaul nin tuka kan .
19104013	Komui me kin kotin kanim pileda nana kan jan japwilim omui pera poa . Kom kin kotin kadire kila wa kan jappa , me kom kotin wiadar .
19104014	Komui me kotin kawojadan man akan rä , o wan tuka me mau on aramaj , pwen kapwareda jan nan pwel mana on aramaj akan .
19104015	O wain en kaperenda monion en aramaj , o le en kalinanada maj en aramaj , o prot en kakelada war en aramaj .
19104016	Japwilim en Ieowa tuka kan pan medila , jeder en Lipanon akan , me a kotin padukedier .
19104017	Waja manpir kin paj kin ia , o raier kaujon nan jeder .
19104018	Nana ileile iei deun kemje , a paip akan deun repit en wel .
19104019	A kotin wiadar jaunipon , pwen kilelekidi anjau kan , katipin aja waja me a pan kirila ia .
19104020	Kom kin kotin wiada pon , man en nan wel rap mokidada .
19104021	Laien pulepul weriwerki kan arail mana , re kin idok ren Kot , me re pan kan .
19104022	Katipin lao dakada , re kin purela wonon nan por ar akan .
19104023	Aramaj ap kolan ar dodok , wia japajap lel nin jautik .
19104024	Main Ieowa , ar wiawia kan me dodok melel ! Kom kotin kajone irail di ki omui erpit o jappa me direki japwilim omui dipijou kan .
19104025	Madau me kalaimun o dälap ni pali karoj ; i waja me dir en mam , me jota kak wadawad , man tikitik o kalaimun .
19104026	I waja me jop akan kin tanatan ia , o walroj , me komui kotin wiadar , kin madomadon lole .
19104027	Ir karoj kin auiaui komui , pwe komui en kotin katunole kin ir kan arail ni ar anjau .
19104028	Kom kin kotiki on ir , rap nanak pena ; komui kotiki pajan lim omui , rap pan medi kila me mau kan .
19104029	Ni omui pan karirila jilan omui , rap pan majapwekada , kom kin kotiki jan ir anian arail , rap pan mela o purelan ar pwel par .
19104030	Kom kin kotin kadarala an omui , rap pan wiauiada , o komui kin kawilikapada maj en jap o .
19104031	Linan en Ieowa pan duedueta . Ieowa pan kotin peren kida japwilim a wiawia kan .
19104032	A lao kotin ireron toun jappa , jappa ap rerer ; a lao kotin jair nana kan , rap adida .
19104033	Arain ai maur i pan kakauli on Ieowa , o arain ai mi jappa et , i pan kauleki pjalm kan on ai Kot .
19104034	I men , ai kajokajoi en kaparenda kupur a ; i pan polauleki Ieowa .
19104035	Me dipan akan en niki jan jappa , o me doo jan Kot akan en jola mia . Nen i kalinada Ieowa ! Aleluia !
19105001	KAPINA Ieowa , likwir won mar a , kapakaparoki on kainok kan duen a wiawia kan .
19105002	Kauli on i , kauliki on i pjalm akan , kajokajoi duen a manaman akan karoj ;
19105003	Peren kida mar a jaraui ; monion en me rapaki Ieowa , en popol .
19105004	Komail inon ion Ieowa o a manaman ; rapaki jilan i anjau karoj .
19105005	Tamatamanda japwilim a dodok kapuriamui , me a kotin wiadar , o a manaman akan o majan en kadeik jan nan jilan i .
19105006	Kadaudok en Apraam koe japwilim a ladu , o nain Ijrael komail , me a kotin piladar !
19105007	I Ieowa atail Kot ; a kotin kaunda nan jap karoj .
19105008	A kin kotin tamanda japwilim a inau kokolata , majan o me a kotin inauki oner di kid .
19105009	Inau me a kotin wiadan Apraam , o a kaula , me a kotin kauki on Ijaak .
19105010	O a kotiki on Iakop kujoned eu , o on Ijrael inau joutuk ,
19105011	Ni a kotin majanier : I pan ki on uk Kanaan , iei me I kileledier , en pwaij omail jojo ;
19105012	I anjau , me irail pwin tikitik eu , o men kairu nan jap o .
19105013	Ni ar kokola jan eu kainok lel eu , o jan eu wei lel eu .
19105014	A jota kotin mueid on amen aramaj , en katoutou irail , o a kotin kaloke nanmarki kai pweki irail .
19105015	Komail der jair nai me keidier akan , o der wiai on ai jaukop akan me jued kot !
19105016	A lao kotiki on jap o anjaun lek ; o kotin kawelar wajan kaporopor en mana ,
19105017	A kotin poronelar ol amen mo ’rail ; Iojep , me netilar , pwen wiala ladu men .
19105018	Nä a kan kalokolokki jal mata , o pali war a wonon nan mata ,
19105019	Lao anjau me japwilim a majan pwarado ; majan en Ieowa kamakelekeleda i .
19105020	Nanmarki ap ilakila , pwen lapwada i , iei kaun en wei kan , me kotin kamaioda i .
19105021	A kajapwiladan i pein im a , o kaun en a dipijou karoj .
19105022	Pwen jaliedi a jaupeidi kan duen me a mauki , o padaki on japwilim a lapalap akan lolekon .
19105023	O Ijrael lipalan Äkipten , o Iakop wiala men kairu nan jap en Am .
19105024	I anjau Kot kotin kapara irail ada madan , o kotin kakelail ir ada jan a imwintiti kan .
19105025	A kotin kawukila kupur a , pwen kailonki japwilim a aramaj akan , o widiwidin on japwilim a ladu kan .
19105026	A ap kotin poronela Mojej , japwilim a ladu , o Aron , me a kotin piladar .
19105027	Ira wiadar manaman akai nan pun ar , o dodok kapuriamui nan jap en Am .
19105028	A kotin kadarado rotorot , ap pon pena , o re jota injenoki a majan kan .
19105029	A kotin kawuk on nta ar pil akan , o kamelar ar man akan .
19105030	Jap arail me direki proj lao lel on nan pera en ar nanmarki kan .
19105031	A kotin majanier , lon jued ap rokilar , o amuje nan jap karoj .
19105032	A kotiki on ir akel wiliandi katau , umpul en kijiniai nan jap ar .
19105033	A kotin kawelar ar tuka en wain akan o tuka en paiken , o kotin katip pajan tuka en jap ar akan .
19105034	A kotin majanier , manjiok o lon ap pwarada , rap pwaradar o re jota kak wadawad .
19105035	Rap kanala tuka kan karoj nan jap o , o kanala wantuka kan nan matuel o .
19105036	O a kotin kamelar mejeni karoj nan jap arail , mejeni karoj en ar kelail .
19105037	O a kotin kalua irail jan nan jap o ianaki jilper o kold , o jota me luet nan pun en ar kainok kan .
19105038	Äkipten peren kida ar jamalar , pwe re majapwekadar .
19105039	A kotin wiada tapok en kadupal irail edi , o kijiniai en jereda irail ni pon .
19105040	Irail poekipoeki , i ap kotin kadarado manpir akan ; o a kotin kamana kin ir prot en nanlan .
19105041	A kotin palan pajan paip o , pil akan ap kujkuj wei jan , re pwilipwile wei nan jap tan dueta pilap pot .
19105042	Pwe a kotin tamanda a majan jaraui , o japwilim a ladu Apraam .
19105043	A kotin kaluaki peren japwilim a aramaj akan jan nan jap o , o nijinij japwilim a pilipildar akan !
19105044	A ap kotiki on ir jap en men liki kan , o re aleer dipijou en kainok kan .
19105045	Pwe ren peiki on japwilim a majan kan o kolekol a kujoned akan . Aleluia !
19106001	KAPINA Ieowa , pwe i me mau , pwe a kalanan pan potopot eta .
19106002	Ij me kak inda duen dodok manaman en Ieowa , o ij me kak kapina japwilim a dodok kajapwal ?
19106003	Meid pai , me kolekol me pun , o me kin wiada me pun anjau karoj !
19106004	Main Ieowa , kom kotin taman ia da duen ar kalanan , me kom kotin inauki on japwilim omui aramaj akan , kajanjale don kit omui jauaj !
19106005	Pwe i en kilan pai en japwilim omui pilipildar akan o peren kidar peren en japwilim omui aramaj akan , o kapina ian omui jojo .
19106006	Kit ian jam at oko wiadar dip , je wiadar japun , je kawelar kujoned o kapwaiada tiak en me pun kan .
19106007	Jam at akan nan Äkipten jota injenoki japwilim omui manaman akan , pwe re jota tamanda omui kalanan lapalap , o re katiwo on me lapalap o ni kailan madau ni jed waitata .
19106008	Ari jo , a kotin dore ir ala pweki mar a , pwen kajaleda a manaman .
19106009	A kotin majani on jed waitata , ap nalanaledier ; o a kotin kalua irail waja lol dueta jap tan eu .
19106010	Iduen a kotin dore ir ala jan nan pa en me kailon kin ir , o a kotin jauaja ir jan nan pa en imwintiti ;
19106011	Pil kadupaledi arail imwintiti kan , jota amen pitila .
19106012	Irail ap kamelele a majan akan , o kaul en kapin on i .
19106013	A re pil madan monokelar a wiawia kan , o re jota auiaui a majan .
19106014	Irail dire kila inon jued , ap kajonejon . Kot nan jap tan ,
19106015	Ap kotin mueid on injen arail , o kotiki on ir , lol ar lao juedala .
19106016	Re ap kanudi on Mojej nan deu ’rail , on Aron me jaraui en Ieowa men .
19106017	Jap ap jar pajan katalala Datan , o pur penan pon pwin en Apiram .
19106018	O kijiniai eu kamajikada nan pun en arail pwin , umpul en kijiniai eu karonalar me doo jan Kot akan .
19106019	Re wiadar kau pul amen ni Orep , o dairukedi jan mon kilel kold eu .
19106020	O re kawilianeki arail linan kilel en kau ol amen , me kin kankan rä .
19106021	Re monokelar Kot , arail jaunkamaur , me kotin wiadar dodok lapalap nan Äkipten .
19106022	O manaman akan nan jap en Am , o men kamajak ni jed waitata .
19106023	I ap kotin kupukupura , me a pan kame ir ala , ma Mojej japwilim a pilipildar amen jota pan pukoki dip arail , pwen kotiki wei jan japwilim a onion , pwe ren der mela .
19106024	A re mamaleki jap kajelel , o jota kamelele a majan kan .
19106025	O re lipaned nan im arail , o jota peiki on majan en Ieowa .
19106026	I ap kotin kaula on ir , me a pan kame ir ala nan jap tan .
19106027	O kadaudok ar en wowokidi nan pun en men liki kan , o kamueit ir pajan nan jap akan .
19106028	O re wuki on Pal-Peor , o kanala kijan mairon en ani mal .
19106029	O re kupur jued kin i ar wiawia kan , kalokolok eu ap lel on ir .
19106030	Pineaj ap kotida , kadeik irail ada , kalokolok ap imwijokalar .
19106031	Mepukat me a wadekida ni pun , jan eu kainok lel eu kokolata .
19106032	O re kupur juede kin i ni pil en Meripa , i me irail kareki on Mojej apwal laud .
19106033	Pwe re kapataui nen i , ap kotin japunala ekij ni a majan kan .
19106034	Re jota pil kanikiala wei kan , me Ieowa kotin majani on ir .
19106035	O re dolola men liki kan , o padakki arail tiak kan .
19106036	O re kaudoki on arail dikedik en ani kan , rap wialar injar arail .
19106037	O re maironki on tewil jued akan nairail putak o jeripein kan .
19106038	O re kamelar mal aramaj , iei udan nair putak o jeripein oko , me re maironki on ani mal en Kanaan , a jap o kajamin kila nta .
19106039	O re kajamine kila pein irail ar wia kan , o nenekki ar dodok jued .
19106040	Ieowa ap kotin onioni on japwilim a aramaj akan o kotin juedeki japwilim a jojo .
19106041	A kotin mueid on ir nan pa en men liki kan , o me kailon kin ir , wialar ar kaun .
19106042	O ar imwintiti katoutoui ir , o re namenokalar pan pa ’rail .
19106043	A kotin dore ir ala pan pak toto , a re duedueta ni ar inon jued o madamadaua , o re malaulau kilar ar japun .
19106044	A a kotin ireron ar kan kaneraner , ni a kotin ereki ar weriwer .
19106045	O a kotin tamanda japwilim a inau , o a kotin kalukila duen a kalanan lapalap .
19106046	O a kotin maki on ir mon karoj , me jali irail weier .
19106047	Ieowa at Kot , kom kotin dore kit ala , jan ren men liki kan , pwe kit en danke mar omui jaraui o japwilim ar dodok mau kan .
19106048	Kapin on Ieowa , Kot en Ijrael , jan maj kokodo o pil kokolata ! O aramaj karoj en inda : Amen , Aleluia !
19107001	KAPINA Ieowa , pwe i me mau , pwe a kalanan pan potopot eta .
19107002	Iduen me dorelar ren Ieowa kan pan indinda , irail me a kotin dorelar jan nan pa en arail imwintiti ;
19107003	Me a kotin kapokon pena jan jap en maj en lan , o kapin lan , o pali apan , o jan madau .
19107004	Irail janjalon jili nan jap tan , pol al apwal , re jota diarada deu ’rail .
19107005	Re men manadar o men nim piladar , o kaped arail luetalar .
19107006	Rap weriwer won Ieowa ni ar kankaneraner , o a kotin dore ir jan nan ar apwal akan .
19107007	O a kotin kalua ir pon al pun , pwe ren lel on wajan kaukaujon .
19107008	Ren kapina Ieowa , pweki a kalanan o pweki a dodok manaman on aramaj akan .
19107009	Pwe a kotin kamede kilar kaped en me men nim piladar , o kadir kila me mau kan kaped en me men manadar .
19107010	Me mi ni waja rotorot o mot en mela , me jalikidi luet o mata .
19107011	Pweki ar katiwo on majan en Kot , o ar mamaleki kujoned en ma lapalap o .
19107012	I ap kaloke kin ir apwal akan , re wonon , a jota jauaj parail .
19107013	Rap weriwer won Ieowa ni ar apwal akan , i ap kotin dore ir ala jan katoutou parail .
19107014	A kotin kalua ir jan nan rotorot , o mot en mela , o kotin kamueit pajan ar jal akan .
19107015	Ren kapina Ieowa , pweki a kalanan o pweki a dodok manaman on aramaj akan .
19107016	Pwe a kotin kawela wanim mata , o a kotin juk pajan katen mata pan wanim akan .
19107017	Me pweipwei kan pan kalokolokki al en ar katiwo o ar japun kan .
19107018	Kaped arail kin juedeki jon en mana karoj , o re lel on kailan mela .
19107019	Rap weriwer won Ieowa ni ar apwal akan , i ap kotin dore ir ala jan katoutou parail .
19107020	A kotin kadarado japwilim a majan , o kotin kamaur irail da , o kotin jauaja ir jan nan ar por akan .
19107021	Ren kapina Ieowa pweki a kalanan o pweki a dodok mau on aramaj akan .
19107022	O ren maironki mairon en kapin o kajokajoia duen a wiawia kan ki peren !
19107023	Me kin mi pon madau o dake jop akan , o me kin netinet pon pil kalaimun akan ,
19107024	Irail pukat kin kilekilan wiawian Ieowa kan , o a manaman akan nan madau .
19107025	A kotin majan eta , melimel ap wiaui , me kin kalaudela iluk kan .
19107026	Re kin koda ileile o kodi loledi , likamata kaped arail pei pajan ni ar majak .
19107027	Re rarauk jili dueta me jakaular , o ar lolekon karoj pan joredi .
19107028	Rap weriwer won Ieowa ni ar apwal akan , i ap kotin dore ir ala jan katoutou parail .
19107029	A kotin kawuki on mole melimel , iluk kan ap moledi .
19107030	Rap peren kida , ma re pan moledi , o a kotin kalua ir nan kapitau me re inon ion .
19107031	Ren kapina Ieowa , pweki a kalanan , o pweki a dodok manaman on aramaj akan .
19107032	O ren kapina i nan pokon en aramaj , o ren kapina i nan momod en jaumaj akan .
19107033	A kotin kawuki on jap tan pilap akan , o utun pil akan on jap madekon .
19107034	O jap kajelel eu wiala jap tan en jol , pweki dip en me kaukaujon waja o .
19107035	A kotin kawuki on len pil jap tan , o jap jued on utun pil .
19107036	O a kotin mueid on me men manadar akan , en kaukaujon waja o , o re wiadar deu arail .
19107037	O re kin wia japajap o padukedi mat en wain , me kin wa ni a anjau .
19107038	O a kotin kamau irail la , rap kin totolar , o a kotin kanederela arail man akan .
19107039	O irail malaulaular o namenok kilar me jued , o japai o luet akan .
19107040	A kotin wudokidi on jaupeidi kan namenok , o mueid on ir , ren janjalon jili nan jap tan , waja me jota al mia ia .
19107041	O a kotin pokada me jamama o jan ni a luet , o katotolar kadaudok a dueta pwin akai .
19107042	Me melel akan pan kilan , ap peren kida , o japun kan karoj pan kaku pena au arail .
19107043	Me lolekon kan pan kajampwale ki mepukat , o re pan dedeki kalanan en Ieowa .
19108001	MAIN Kot , monion i kin moleilei ; i men kakaul o kakauleki pjalm akan , o pil nen i .
19108002	Koma arp o laute pirida ! I pan paurida nin joran .
19108003	I pan kapina komui nan pun en kainok kan , Main Ieowa , o i pan kaule kin komui nan pun en aramaj akan .
19108004	Pwe omui kalanan me laud , ileila jan nanlan , o omui melel lelada won tapok kan .
19108005	Re kotida ponanin nanlan , Main Kot , o omui linan en kipadi jappa .
19108006	Pwe kompoke pamui kan en jaladokala ; kom kotin jauajaki pali maun ar , o kotin ereki kit .
19108007	Kot kotin majanier nan japwilim a mol jaraui , i me i peren kida ; i pan nek pajan Jikem o jojon jap Jukot .
19108008	Kilead o Manaje iei jap ai ; nai kin kaunda Epraim ; a Iuda iei ai jokon .
19108009	Moap iei ai dal en dudu ; i kin tiakedi Edom ; i pan nijinijiki men Pilijta .
19108010	Ij me pan kalua ia nan kanim teneten eu ? Ij me pan ian ia lel Edom ?
19108011	Kaidin komui ai Kot ? Komui me kaje kit ala , o jota ian at karij akan . Main Kot .
19108012	Kom kotin ieian kit ni at apwal akan , pwe en aramaj ar jauaja jota katepa .
19108013	Ianaki at Kot kit pan kapwaiada dodok manaman akan . A pan kotin tiakedi at imwintiti kan .
19109001	MAIN Kot , me i kin kapikapina , kom der kotin japaimokid !
19109002	Pwe au en me doo jan Kot , o me kin kotaue jara don ia , re lokelokaia on ia ki lo likam ;
19109003	Re lokaia jued on ia waja karoj , o pei on ia ni jo karepa .
19109004	Ni ai pok on ir , re kin imwintiti on ia ; a nai kin poten kapakap .
19109005	Irail depukki ai me mau me jued , o re kin tata kin ia ni ai pok on ir .
19109006	Kotin kajapwiladan i me doo jan Kot amen , pwen a jaunkapun o me palian i , en mi ni pali maun a .
19109007	Ma a pan pakajau , a pan pakadeikada , o pil a kapakap en kadipala i .
19109008	A ran akan en malaulaula , o a koa en ko on amen .
19109009	Na jeri kan en japoupou , o a paud en li odi amen .
19109010	Na jeri kan en janjarwaru jili o wia poekipoek , o ren rapaki kan ar mana , doo jan nan moan im arail .
19109011	Me norok moni en pitia jan i a meakaroj , o men wai en kulia jan i a dipijou kan .
19109012	O jota me pan kadek on i , o jota me pan jauaja na japoupou kan .
19109013	Kadaudok a en kokoka jan ; o mar arail en niki jan nin di kaieu .
19109014	Japun en jam a ko en janjal mon Ieowa , o dip en in a ender lapwada .
19109015	Ieowa en kotin majamajan irail anjau karoj , o kataman parail en niki jan nin jappa .
19109016	Pweki a jota man kadek , pwe a pakipaki me luet o jamama , o me injenjued , pwen kamela i .
19109017	O a inon ion en riala ; ari , en lel on ! O a jota injenoki kapai , ari , en doo jan i !
19109018	A kapwateki me jued dueta a likau , ari , me jued en kolon lole dueta pil o nan kokon akan dueta le .
19109019	Me jued en rajon a likau pup , me a kin likauwiada , o rajon men pirapir me a kin pirapireki .
19109020	Iduen Ieowa pan kotin pwain on me palian ia , o me kin lokaia jued duen nai .
19109021	A komui , Main Ieowa ai Kot kotin wiawia ia , pweki mar omui ; pwe omui kalanan kajampwal , dore ia la !
19109022	Pwe nai me luet o jamama , o nan monion i olar .
19109023	I kin tanwei dueta mota , o i pan kamajak wei dueta manjiek amen .
19109024	Nä i kat luete kilar kaijejol , o uduk ai tikitikilar ;
19109025	O i wialar men lalaue re ’rail ; ni ar kilan ia , re kin dueduälok !
19109026	Main Ieowa , ai Kot , kom kotin dore ia la duen omui kalanan !
19109027	Pwe ren aja , mepukat tapi jan ni lim omui , me komui Ieowa kotin wiadar mepukat .
19109028	Menda , ma re lalaue , kom kotin kapai ia da . Ma re palian ia , ren namenokala , pwe japwilim omui ladu en pereperen .
19109029	Re kotin wiai on ai imwintiti , ren likau kida namenok , o ren purion nan me jued dueta likau pup .
19109030	I pan danke Ieowa melel ni au ai , o i pan kapina i nan pun en me toto .
19109031	Pwe a kotikot ni pali maun en me jamama , pwen dorela i jan ir , me kadeikada i , en kamela .
19110001	IEOWA kotin majani on ai Kaun , mondi on ni pali maun i , lao I pan wia kida om imwintiti utipan nä om .
19110002	Ieowa pan kotin kadarado jokon en wei omui jan nan Jion ; kakaun nan pun en omui imwintiti kan .
19110003	Murin omui poedier , japwilim omui kan pan pereperen , wia mairon on komui ni ar kapwat jaraui . Japwilim omui jeri kan pan ipwidi on komui dueta poik en ni manjan .
19110004	Ieowa kotin kaula , o a jota pan kalula : Komui jamero joutuk amen , duen al en Melkijedek .
19110005	Kaun o kotikot ni pali maun om a pan kamela nanmarki kan ni ran en a onion .
19110006	A pan kotin kaunda nan pun en men liki kan , a pan kadir kila kalep akan waja karoj , a kotin palan pajan tapwi en wei lapalap .
19110007	A pan nima jan pil ni kailan al , i me a pan jara kida .
19111001	I PAN kapina Ieowa jan nan monion i nan pun en me lelapok kan o nan momodijou .
19111002	Meid laud wiawian Ieowa kan , ir me injenoki , pan dedeki due .
19111003	A wiawia kan me pun o linan , o a pun pan duedueta kokolata .
19111004	A manaman akan men kataman eu . Ieowa me dir en mak o kalanan .
19111005	A kotin kamana ir , me majak i , a kin kolekol japwilim a inau kokolata .
19111006	A kotin kajanjale on japwilim a aramaj akan mana en a wiawia kan , pwen kotiki on ir jojo en men liki kan .
19111007	Dodok en lim a kan me melel o pun ; japwilim a majan kan karoj me melel .
19111008	Re pan duedueta kokolata , o re wiauier ni melel o pun .
19111009	A kotiki on japwilim a kan jaunkamaur , o a kupureda , me a inau pan duedueta kokolata ; mar a me jaraui o kalom .
19111010	Majak Ieowa iei tapin pan lolekon ; irail meid pai , me kin wia due met , pwe a pai pan potopot eta .
19112001	MEID pai ol o me majak Ieowa , me kin peren kida a kujoned akan .
19112002	Kadaudok a pan kelail nan jap o ; kainok en me melel akan pan pwaida .
19112003	Im a pan dir en dipijou melel ; o a pun pan potopot eta .
19112004	Marain kin daka dan me melel akan nan waja rotorot ; a kin dir en mak o kalanan o pun .
19112005	Meid pai ol o me kalanan , o kin kijakija wei ; a pan pwaida ni anjaun kadeik .
19112006	Pwe a jota pan luetala kokolata ; me pun amen iei men kataman joutuk eu .
19112007	A jota pan majak ron jued ; monion i me kelail ni a kaporoporeki Ieowa .
19112008	Monion i me kelail , a jota kin majak , lao a pan peren kida a imwintiti kan .
19112009	A kin kamoredi o kijakij on me jamama kan ; a pun pan potopot eta ; oj a pan kokoda o indand mau .
19112010	Me doo jan Kot pan kilan ap makara kida ; a pan teterokki ni a kan ap joredi ; inon en me doo jan Kot akan pan nikila .
19113001	KOMAIL ladun Ieowa kapina mar en Ieowa !
19113002	Mar en Ieowa en pakapinala jan met o kokolata !
19113003	Mar en Ieowa en pakapinala jan wajan katipin a dakada ia lel won waja me a kin kirila ia !
19113004	Ieowa me ileila jan men liki kan karoj , a linan mi ponanin nanlan .
19113005	Ij me rajon Ieowa atail Kot , me kotikot pon mol a ileile melel ?
19113006	Me kotin ireron me tikitik kan nanlan o nin jappa ?
19113007	Me kotin kajapwilada me tikikit o jan nan pwel par , o jan nan pwel me jamama o ,
19113008	Pwen kamondi i ren me lapalap akan , ren me lapalap en japwilim a aramaj akan ;
19113009	Me kotin jauaja li dapwan men , pwen wiala en ol oko ar nono peren amen . Aleluia !
19114001	Ni anjau men Ijrael lipa jan Äkipten , kadaudok en Iakop jan nan wai ,
19114002	I anjau men Iuda wiala japwilim a jaraui kan , o men Ijrael japwilim a wei .
19114003	Madau kilaner , ap tanwei , o Iordan pal pajaner ;
19114004	Nana kan lujiluj dueta jip ol , o dol akan dueta jippul akan .
19114005	Madau , da me koe tanweier ki ? Koe Iordan , da me koe palki pajaner ?
19114006	Komail nana kan , da me komail lujilujki dueta jip ol , o komail dol akan dueta jippul akan ?
19114007	Jappa , koe en rerer mon Ieowa , mon Kot en Iakop ,
19114008	Me kotin kawuki on len pil paip o , o kantakai on utun pil .
19115001	KAIDIN kit Ieowa , kaidin kit , pwe mar omui , kom kotiki on waui , pweki omui kalanan o melel !
19115002	Menda men liki kan en inda : Ia arail Kot ?
19115003	Atail Kot kotikot nanlan , a kak kotin wia karoj , me a kupura .
19115004	Arail dikedik en ani kan , me wia kidar jilper de kold , iei dodok en pa en aramaj .
19115005	Au arail mia , ap jaja lokaia , por en maj arail mia , ap jota kak kilan waja ;
19115006	Jalon arail mia , ap jota ron waja ; tum arail mia , ap jota ned waja ;
19115007	Pa arail mia , ap jota kak koledi meakot ; nä arail mia , ap jota kak alu ; re jota kak lokaiaki kapin wor arail .
19115008	Me kin wiada pukat , me dueta irail , o pil karoj , me kin liki irail .
19115009	A koe Ijrael , liki Ieowa ; i jauaj o pere parail .
19115010	Komail , kadaudok en Aron , liki Ieowa , i jauaj o pere parail .
19115011	Komail , me kin majak Ieowa , liki Ieowa , i jauaj o pere parail .
19115012	Ieowa kotin kupura kitail er , o a pan kotin kapai kitail la ; a pan kotin kapaida kadaudok en Ijrael , kapaida kadaudok en Aron ;
19115013	A pan kotin kapaida , me majak Ieowa , me tikitik o me laud akan .
19115014	Ieowa en kotin kapai komail da kokolata , pein komail o noumail jeri kan !
19115015	Komail me kapaidar ren Ieowa , me kotin kapikadar lan o jappa .
19115016	Lan me japwilim en Ieowa , a jappa me a kotiki oner aramaj akan .
19115017	Me melar akan jolar pan kapina Ieowa , pil karoj , me kodi wajan kaporemen ;
19115018	A kitail pan kapina Ieowa jan met o kokolata . Aleluia !
19116001	I KIN pok on Ieowa , pwe a kotin ereki nil ai o ai nidinid .
19116002	Pwe a kotin kapaike don ia karon a , i me i pan likwir won i arain maur i .
19116003	Jal en mela jali ia dier , o kamajak en pajed lel on ia , i lel oner kalokolok o mamauk .
19116004	I ap likwir won mar en Ieowa : Main Ieowa , kom kotin dorela maur i !
19116005	Ieowa me dir en mak o pun , o atail Kot me dir en kalanan .
19116006	Ieowa kin kotin apapwali me opampap akan ; nai luetalar , i ap kotin dore ia lar .
19116007	Nen i pur on om moleilei , pwe Ieowa kotin jauaja uk mau .
19116008	Pwe kom me kotin dorelar maur i jan nan mela , o por en maj ai jan janejan , o nä i jan a pan krijedi .
19116009	I pan weweid mon Ieowa nan jap en me maur akan .
19116010	I liki , o i karepen ai padapadak ; a i kin kalokolok laud .
19116011	I indinda ni ai injenjued : Aramaj karoj me likam !
19116012	Iaduen i pan kak depuk on Ieowa a kapai ia kan ?
19116013	I pan ale dal en kamaur , o likwir on mar en Ieowa .
19116014	I pan kapwai on Ieowa ai inau janjal mon japwilim a aramaj akan karoj .
19116015	Meid kajampwal ren Ieowa melan japwilim a lelapok kan .
19116016	O Main Ieowa , nai japwilim omui ladu men , nai japwilim omui ladu , nain omui lidu ; kom kotin kamueit pajan ai jal akan .
19116017	I pan maironki on komui danke , o likwir on mar en Ieowa .
19116018	I pan kapwai on Ieowa ai inau janjal mon japwilim a aramaj akan karoj ,
19116019	Mon pera en tanpaj omui im jaraui , nan waron en Ierujalem . Aleluia !
19117001	MEN liki kan karoj kapina Ieowa ! O kainok karoj kapina i !
19117002	Pwe a kalanan me janjal melel on kitail , o melel en Ieowa pan potopot eta . Aleluia !
19118001	DANKE Ieowa , pwe i me mau , pwe a kalanan pan potopot eta .
19118002	Ijrael en indinda : A kalanan pan potopot eta .
19118003	Kadaudok en Aron en indinda : A kalanan pan potopot eta .
19118004	Me majak Kot akan en inda : A kalanan pan potopot eta .
19118005	Ni ai apwal akan i likwir won Ieowa ; Ieowa kotin mani ia er o kotin kajone ia dier waja jaledok .
19118006	Ieowa kin kotin ieian ia , i jota pan majak , da me aramaj akan kak wiai on ia ?
19118007	Ieowa kin kotin ieian ia nan pun en me jauaja ia , o i pan peren kida , me kailon kin ia .
19118008	Me mau , en liki Ieowa , jan kaporoporeki aramaj akan .
19118009	Me mau en liki Ieowa , jan kaporoporeki jaupeidi kan .
19118010	Men liki kan karoj kapil ia penaer ; a ni mar en Ieowa i kaloe ir edier .
19118011	Re kapil ia penaer waja karoj , a ni mar en Ieowa i pan kaloe irail edier .
19118012	Re kapil ia penaer dueta lonlap akan , a re kunlar dueta kinjiniai nan tuka ; ni mar en Ieowa i kaloe irail edier .
19118013	Re woki ia , pwe i en pupedi , a Ieowa kotin jauaja iaer .
19118014	Ieowa iei ai kel o ai kaul , o i me kotin wiala ai jaunkamaur .
19118015	Kaul en kaperen o kamaur kin wiaui nan im en me pun kan , lim en Ieowa pali maun kin kapwaiada dodok manaman .
19118016	Pali maun en Ieowa me ileile , pali maun en Ieowa kin kapwaiada dodok manaman .
19118017	I jota pan mela , pwe memaur eta o padaki duen wiawian Ieowa .
19118018	Ieowa kotin kaloke ia laud , ap jota mueid on , i en mela .
19118019	Komail ritinadan ia wanim en pun , pwe i waja me i pan pedelon ia , pwen danke Ieowa .
19118020	Iet wanim en Ieowa , waja me pun kan pan pedelon ia .
19118021	I danke komui , pwe kom kotin erekier ai kapakap o jauaja ia .
19118022	Takai o me pwin jauje kajelar , wialar takain pukakaim .
19118023	Mepukat wiauier jan ren Ieowa , meid kapuriamui ni maj at !
19118024	Iet ran o , me Ieowa kotin wiadar , kitail en popol o peren kida i .
19118025	O Main Ieowa , kom kotin jauaja ! O Main Ieowa , kom kotin kapwaiada !
19118026	Meid kapinan me kotido ni mar en Ieowa ! Kit kapai komail da , me kijan toun tanpaj en Ieowa .
19118027	Ieowa iei Kot , o i me kotin kamarain kitail er ; jaliedi men mairon ni oj en pei jaraui !
19118028	Komui ai Kot , o i pan danke komui ; ai Kot , i pan kalinanada komui .
19118029	Danke Ieowa , pwe i me mau , pwe a kalanan pan potopot eta .
19119001	RE meid pai , me jota kin japun ni al arail , me kin weweid ni kapun en Ieowa !
19119002	Re meid pai , me kin kolekol a kadede akan , me kin rapaki i jan nan monion arail !
19119003	Me jota kin wia me jued , a weweid nan a al akan .
19119004	Pein komui kotikidar japwilim omui kujoned akan , pwe jen porijok kapwaiada .
19119005	O ma al ai kan inen wei , pwen kapwaiada omui kujoned akan ,
19119006	I ap jota pan jarodi , ni ai pan apapwali japwilim omui kujoned akan karoj .
19119007	I danke komui jan nan monion i melel , pwe kom kotin padaki don ia duen omui majan pun .
19119008	I pan kanai on japwilim omui kujoned akan , kom der likidmaliela .
19119009	Iaduen , manakap amen pan kak weweid ni makelekel ? Ma a pan wiawia duen ar majan akan .
19119010	I raparapa kin komui jan nan monion i ; kom der kotin mueid on , i en pup wei jan ni omui kujoned akan .
19119011	I kolekol omui majan nan monion i , pwe i ender wia dip on komui .
19119012	Kapin en ko on komui , Main Ieowa ! Kom kotin padaki don ia omui kujoned akan .
19119013	I kajokajoi ki au ai duen kujoned en jilan omui karoj .
19119014	I kin peren kita al en omui kadede kan , dueta dipijou toto .
19119015	I pan madamadaua duen omui kujoned akan , o kanai on omui al akan .
19119016	I kin peren kida omui kujoned akan , i jota pan monokela omui majan akan .
19119017	Kom kotin kamauiada japwilim omui ladu , pwe i en memaur eta ; i ap pan kapwaiada omui majan o .
19119018	Kom kotin kapad pajan maj ai , pwe i en kilan manaman akan nan japwilim omui kapun o .
19119019	Nai men kairu men nin jappa ; kom der kotin karir jan mo i omui kujoned akan .
19119020	Nen i okilar ai inon ion omui kujoned akan anjau karoj .
19119021	Kom kotin onioni me aklapalap o , me pan wuki wei jan omui kujoned akan , en riala .
19119022	Kom kotin katoror jan ia namenok o me jued ; pwe i kin apapwali ar kadede kan .
19119023	Pil jaupeidi kan kin momod pena , kaokao ad ai ; japwilim omui ladu kin madamadaua duen omui kujoned akan .
19119024	Melel , i kin peren kida omui kadede kan , pwe ir me jauaj pa i .
19119025	Nen i onon nan pwel ; kamana ia duen omui majan .
19119026	I potoan on komui duen al ai kan , komui ap kotin mani ia er ; kotin padaki on ia omui kujoned akan .
19119027	Kom kotin padaki on ia duen al en japwilim omui kujoned akan , i ap pan madamadaua duen ar manaman akan .
19119028	Monion i luet kilar ai injenjued ; kom kotin kamana ia da duen ar majan .
19119029	Re kotin pera wei jan ia al en likam , o kotiki on ia ar majan .
19119030	I piladar al en melel ; i kin madamadaua duen omui kujoned .
19119031	I kin teneti on omui kadede kan ; Main Ieowa , kom der mueid on , i en namenokala .
19119032	Ma kom pan kotin kamaitala monion i , i pan tan wei nan al en omui kujoned akan .
19119033	Main Ieowa , kom kotin kawewe on ia al en omui kujoned akan , pwe i en apapwali lao lel imwi .
19119034	Kotin padaki on ia , pwe i en kolekol omui kapun o peiki on jan nan monion i .
19119035	Kalua ia nan al en omui kujoned akan , pwe i kin peren kin irail .
19119036	Kainonion monion i omui kadede kan , a der norok moni .
19119037	Pirer wei maj ai , pwen der kilan me jued kot ; a re kotin kakel ia da pon al omui .
19119038	Kolekol omui inau on japwilim omui ladu , pwe i en majak komui .
19119039	Kotiki jan ia namenok , me i juedeki ; pwe omui kujoned akan me mau .
19119040	Kotin mani , i kin inon ion ar majan akan ; kakele kin ia omui pun .
19119041	Main Ieowa , kom kotin maki on ia , o kotin jauaja ia duen omui inau .
19119042	Pwe i en aja , japen ir , me mamale kin ia , pwe i kin liki omui majan .
19119043	O kom der kotiki jan au ai majan en omui melel ; pwe i kaporoporeki omui kujoned akan .
19119044	I pan kolekol omui kapun o anjau karoj kokolata .
19119045	I pan weweid ni peren , pwe i raparapaki omui kujoned akan anjau karoj .
19119046	O i pan kajokajoi on nanmarki kan duen omui kadede kan , ap jota namenok .
19119047	Pwe i kin peren kida omui kujoned akan , o i kin pok on ir .
19119048	I kin pokadan pa i kat omui kujoned akan , me i pok on , o i pan madamadaua duen omui kujoned akan .
19119049	Kotin tamanda japwilim omui ladu , duen omui majan , me i kin kaporoporeki .
19119050	I me kin kamait ia la ni ai luet ; omui ianu kan kin kakel ia da .
19119051	Me aklapalap akan kin mamale kin ia ; ari jo , i jota kin muei jan omui kapun o .
19119052	Main Ieowa , ma i lamelame duen omui kujoned akan jan nin tapin jappa , i ap injenemau kila .
19119053	I makar kila me doo jan Kot akan , me kin muei jan japwilim omui kapun o .
19119054	Omui kujoned akan , iei ai kaul en kapin nan ai im en kairu .
19119055	Main Ieowa , ni pon i kin madamadaua duen mar omui , o peiki on omui kapun .
19119056	Mepukat wiaui on ia er , pweki ai peiki on omui kujoned akan .
19119057	Main Ieowa , iet pwaij ai , en kolekol omui majan kan .
19119058	I kin nidinid on komui jan nan monion i ; kom kotin maki on ia duen omui inau o .
19119059	I kin madamadaua duen al ai , ap kainen won omui kadede kan nä i kat .
19119060	I kin nantion o jota pwapwand kolekol omui kujoned akan .
19119061	Pwin en me doo jan Kot akan kapil ia pena , ari jo , i jota monokela omui kapun kan .
19119062	Ni ailep en pon i kin paurida , pwen danke komui , pweki omui kujoned pun .
19119063	I kin waroki on ir karoj , me majak komui o ir , me apapwali omui kujoned akan .
19119064	Main Ieowa , jappa direki omui kalanan ; padaki on ia omui kujoned akan .
19119065	Main Ieowa , komui me kotin wiai on japwilim omui ladu kamau kan duen omui inau o .
19119066	Padaki on ia tiak mau o lolekon , pwe i kin liki omui kujoned akan .
19119067	Mon ai aktikitikala , i kin japujapun , a met i kin apapwali omui majan .
19119068	Komui me mau o kapunlol , kotin padaki don ia japwilim omui kujoned akan .
19119069	Me aklapalap akan kin kalikama ia ; a nai kin apapwali omui kujoned akan jan nan monion i .
19119070	Monion arail majul kila wi ; a i kin peren kida omui kapun .
19119071	Meid mau on ia omui kaopampap ia la , pwe i en padakki omui kujoned akan .
19119072	Kapun jan nan jilan omui mau on ia , jan kold o jilper kid toto .
19119073	Lim omui kan kapik o wia ia dar , padaki on ia , pwe i en aja omui kujoned akan .
19119074	Me kin majak komui , pan kilan ia , ap peren kida , pwe i auiaui omui majan .
19119075	Main Ieowa , i aja , me omui kadeik kan me pun , o kom kotin kaopampap ia la ni omui melel .
19119076	Omui mak pan kamait ia la , duen me kom kotin inauki on japwilim omui ladu .
19119077	Kom kotin kupura ia , i ap pan memaur eta , pwe i kin peren kida omui kapun .
19119078	Me aklapalap akan en jarodi , pwe re japun on ia ni jokarepa ; a nai madamadaua duen omui kujoned akan .
19119079	Me majak komui , ren waroki on ia , o me aja duen omui kadede kan .
19119080	Monion i en pun ni omui kujoned akan , pwe i ender jarodi .
19119081	Nen i kin inon ion omui dore ia la , i auiaui omui majan .
19119082	Por en maj ai kin anane omui inau , kalelapok : Iad me kom pan kotin kamait ia la ?
19119083	Pwe i luetalar rajon deun pil eu nan adiniai , i jota monokela omui kujoned akan .
19119084	Arai da , japwilim omui ladu pan memaurada ? Iad me kom pan kotin kadeikada ai imwintiti kan ?
19119085	Me aklapalap akan weiradan ia por akai , irail me jota kin duki on japwilim omui kapun o .
19119086	Japwilim omui kujoned akan karoj me melel . Irail raparapa kin ia ni jota karepa ; kom kotin jauaja ia !
19119087	Me ekij , re pan kame ia la jan nin jappa , a nai jota muei jan omui kujoned akan .
19119088	Kamaur ia da duen omui kalanan , a nai pan kolekol kadede en jilan omui .
19119089	Main Ieowa , omui majan pan potopot eta nanlan .
19119090	Omui melel kin jan eu kainok lel eu ; komui me kotin kajonedier jappa o a pan mimieta .
19119091	Irail karoj mimieta lao lel ran wet , duen omui kujoned akan , pwe karoj kin upa komui .
19119092	Ma omui kapun jota pan kaperen pa i , i pan mela ni ai luet .
19119093	I jota pan monokela omui kujoned akan kokolata , pwe ir me komui kakela kin ia da .
19119094	Nai japwilim omui , kom kotin jauaja ia ! Pwe i inon ion japwilim omui kujoned akan .
19119095	Me doo jan Kot akan majamajan ia , pwen kame ia la ; i kin apwali omui kadede kan .
19119096	I kilaner imwin meakaroj , a japwilim omui kujoned pan mimieta .
19119097	Ia wan ai pok on japwilim omui kapun ! Nin ran karoj i kin kajokajoi due .
19119098	Kom kin kalolekon kin ia omui kujoned akan jan ai imwintiti kan , pwe irail pan ieian ia kokolata .
19119099	Nai lolekon jan ai jaunpadak kan karoj , pwe i kin madamadaua duen omui kadede kan .
19119100	Nai lolekon jan me ma kan , pwe i kin apapwali japwilim omui kujoned akan .
19119101	I jota mueid on nä i , en weweid pon al japun , pwe i en kolekol omui majan .
19119102	I jota wuki wei jan omui kujoned akan , pwe kom kotin padaki on ia er .
19119103	Omui majan me iau jan onik nan au ai .
19119104	Omui kujoned akan kin kalolekon ia , i me i kin tataki al japun karoj .
19119105	Japwilim omui majan me jer pan nä i , o kamarain pan al ai .
19119106	I kaukilar , me i pan kolekol omui kujoned pun kan , o i pan kapwaiada .
19119107	I injenjued melel ; Main Ieowa , re kotin kamaur ia da duen omui inau .
19119108	Main Ieowa , kom kotin kupura kijakij en au ai , o kotin padaki on ia omui kujoned akan .
19119109	I kin wewa maur i nan pa i kat ; i jota monokela omui kapun .
19119110	Me doo jan Kot akan injenjare ia , a i jota wuki wei jan omui kujoned akan .
19119111	Omui kadede kan iei ai jojo joutuk , pwe re kaperenda monion i .
19119112	Monion i kin inon ion kapwaiada omui kujoned akan anjau karoj kokolata .
19119113	I kin kailonki me lol riapot , o i kin pok on omui kapun .
19119114	Komui ai kadauk o pere pa i , i kaporoporeki omui majan .
19119115	Komail me jued akan en muei jan ia ! I men apapwali kujoned en ai Kot akan .
19119116	Jauaja ia duen omui inau , i ap pan memaur eta ; o kom der kotin mueid on , i en namenokala ni ai kaporopor .
19119117	Kamana ia da , i ap pan kelailada , i ap pan apapwali omui kujoned akan anjau karoj .
19119118	Kom kin kotin tiakedi karoj , me pan wuki wei jan omui kujoned akan ; pwe arail japun me dir en likam .
19119119	Kom kin kotin kaje jan jappa me doo jan Kot akan karoj dueta jamit ; i me i kin pok on ki omui kadede kan .
19119120	I kin majak komui , i me i kin mujerereki , o i kin majak omui kadeik kan .
19119121	I kin apapwali me inen o pun ; kom der kotin pan ia lan ren me kin wia jued on ia .
19119122	Jauaja japwilim omui ladu o kamaitala i ; me aklapalap akan ender jued on ia .
19119123	Por en maj ai inon ion omui kamaur ia , o omui inau pun .
19119124	Wia on japwilim omui ladu duen omui kalanan , o kotin padaki on ia omui kujoned akan .
19119125	Nai japwilim omui ladu ; kotin padaki on ia , pwe i en dedeki japwilim omui kadede kan .
19119126	Anjau leler , me Ieowa pan kotin wiawia ; pwe irail kawela japwilim omui kapun .
19119127	I me i kin pok ki on japwilim omui kujoned akan , jan kold o kold linan .
19119128	I me i kin kajampwaleki japwilim omui kujoned akan karoj , i tata ki al en likam karoj .
19119129	Omui kadede kan meid kapuriamui , i me monion , i apapwali kin ir .
19119130	Ma omui majan pan janjalada , a pan kareda peren o lolekon on me opampap akan .
19119131	Au ai kin jar pajan o inon ion japwilim omui kujoned akan ; pwe i kin anane ir .
19119132	Kom kotin wukedoke don ia , o maki on ia , duen me kom kin wiai on ir , me pok on mar omui .
19119133	Kotin kainenela al ai nan japwilim omui majan , o der mueid on , me jued kot en wiawia ia .
19119134	Kotin dore ia la jan mor jued en aramaj akan , a i ap pan kolekol omui kujoned akan .
19119135	Kotin kamarainiki omui ladu jilan omui , o kotin padaki on ia duen omui kujoned akan .
19119136	Por en maj ai me dir en pil , pweki ar jota peiki on omui kapun .
19119137	Main Ieowa , komui me kotin pun , o omui kujoned akan me pun .
19119138	Komui me kotiki on kit er kadede pan omui pun o melel , pwe i en nantion kapwaiada .
19119139	I injenjued melel , koren ion mela , pweki ai imwintiti kan monokela omui majan akan .
19119140	Omui majan meid makelekel , o japwilim omui ladu kin pok on .
19119141	Nai me tikitik o me mal amen , a i jota kin monokela omui kujoned akan .
19119142	Omui pun me pun joutuk eu , o omui kapun me melel .
19119143	Majak o apwal lel don ia ; omui kujoned akan ai peren .
19119144	Pun en japwilim omui kadede kan me joutuk , padaki on ia , i ap pan memaur eta .
19119145	I nidinid jan nan monion i ; Ieowa kom kotin mani ia ! I pan apapwali omui kujoned akan .
19119146	I likwir won komui , kom kotin jauaja ia , a i ap pan kolekol omui kadede kan .
19119147	Nin joran i kodo o nidinid ; i auiaui omui majan .
19119148	I kin pirida ni ailep en pon , pwen madamadaua duen omui majan .
19119149	Ereki nil ai duen ar kalanan ; Main Ieowa , kamaur ia da duen omui kujoned akan .
19119150	Ai imwintiti jued akan koren ion ia , a re doo jan japwilim omui kapun ;
19119151	Main Ieowa , komui me koren ion ia , o omui kujoned akan karoj me melel .
19119152	I aja jan maj o , me komui kajonedier japwilim omui kadede kan , pwen potopot eta .
19119153	Kom kotin ireron ai luet , o kamaio ia da ! Pwe i jota monokela omui kapun .
19119154	Kotin apapwali ia , o dore ia la , o kamaur ia da duen omui inau .
19119155	Me doo jan Kot akan kin doo jan maur , pwe re jota kin ijenoki omui kujoned akan .
19119156	Omui kalanan meid laud , Main Ieowa ; kom kotin kamaur ia da duen omui kujoned akan .
19119157	Me pakipaki ia , o palian ia me toto ; ari jo , i jota wuk wei jan omui kadede kan .
19119158	I kin kilekilan me mor jued akan , ap pokela , o i kin juedeki , pwe re jota kin peiki on omui kujoned o .
19119159	Kotin majando , me i kin pok on japwilim omui kujoned akan ; Main Ieowa , kotin kakel ia da , duen omui kalanan .
19119160	Omui majan me dir en melel , o majan en omui kapun pan duedueta .
19119161	Jaupeidi kan kin majamajan ia ni jokarepa ; a monion i kin majak omui majan akan .
19119162	I kin peren kida omui inau dueta amen , me diaradar pai kajampwal eu .
19119163	I kailonki likam o juede kin irail , a i kin pok on japwilim omui kapun .
19119164	Pan ije pak i kin kapina komui ni ran ta ieu , pweki kujoned en omui kapun kan .
19119165	Me kin pok on japwilim omui kapun , kin popol melel , re jota pan jalonala .
19119166	Main Ieowa , i kin auiaui omui kamaur , o i kin peiki on japwilim omui kujoned akan .
19119167	Monion i kin kolekol japwilim omui kadede kan , o kin pok on irail melel .
19119168	I kin kolekol japwilim omui kujoned o kadede kan , pwe al ai kan karoj me janjal mo ’mui .
19119169	Main Ieowa , kotin mani ai nidinid , o kotin padaki on ia duen omui majan .
19119170	Re kotin mani ai kapakap , o dore ia la duen omui inau .
19119171	Komui lao padaki on ia omui kujoned akan , kil en au ai ap pan kapina komui .
19119172	Lo i pan kauleki duen omui majan , pwe omui kujoned akan karoj me pun .
19119173	Lim omui en jauaja ia , pwe i piladar omui kujoned akan .
19119174	Main Ieowa , i kin inon ion omui kamaur , o i kin peren kida omui kapun .
19119175	Kom kotin ieian nen i , pwen memaur eta ap kapina komui , o lim omui pali maun en jauaja ia .
19119176	Nai raj on jip amen me janjalon jili o jalonala ; kom kotin rapaki japwilim omui ladu , pwe i jota monokela omui kujoned akan .
19120001	NI ai apwal akan i likwir won Ieowa , a ap kotin mani ia .
19120002	Main Ieowa , kotin dore ia la , jan au en me kin likam , o lo en kotaue .
19120003	Da me lo likam kak wiai on uk , o da me a kak kapwaiada ?
19120004	A rajon kananan kajik katieu kon kan ren me kelail amen , dueta kijiniai nan alek .
19120005	Meid apwal on ia , ai kairu nan Mejek , o ai kaujon impan im en men Kedar !
19120006	Meid warai on ai kaukaujon ren aramaj akan me kin tataki muei mau .
19120007	I inon ion muei mau , a ni ai pan lokaia , re kin mauki mauin .
19121001	I JARADAN nana kan , waja jauaj pa i pan pwarado jan ia .
19121002	Jauaj pa i pan pwarado jan ren Ieowa , me kotin kapikadar lan o jappa .
19121003	A jota pan kotin mueid on nä om , en krijedi ; o me kin jinjila uk , jota kin jaimokala .
19121004	Kilan , jile pan Ijrael jota kin jaimok de jaimok kalik .
19121005	Ieowa iei jile pa om , Ieowa iei motan pa om pali maun .
19121006	Katipin jota pan dakar uk nin ran de maram ni pon .
19121007	Ieowa pan kotin pera wei jan uk jon en jued karoj , a pan kotin jinjila nen om .
19121008	Ieowa pan kotin jinjila uk ni om pedoi o pedelon , jan met o kokolata .
19122001	I PEREN kida ar indai on ia : Kitail en kolan nan tanpaj en Ieowa !
19122002	Nä at akan pan mi ni wanim en kel en Ierujalem .
19122003	Ierujalem kanim eu me kakaudar , pwen kanim kelail eu .
19122004	Waja me kainok kan kin momaitala ia , kainok en Ieowa kan , jaunkadede en Ijrael , pwen kapina mar en Ieowa .
19122005	Pwe i waja me mol en kadeik mi ia , mol en kadaudok en Dawid .
19122006	Poeki on Ierujalem a pai kan ! Me kin pok on uk , en paida !
19122007	Muei mau en mi ni om kel , o pai nan om im akan !
19122008	I pan kapakapa kin uk pweki ri ai o kompoke pai kan .
19122009	I pan rapaki on uk me mau melel , pweki tanpaj en Ieowa at Kot .
19123001	I KIN jarada won komui , me kotikot nanlan .
19123002	Kilan , duen maj en ladu kan kin kilekilan lim en ar jaumaj akan , o duen maj en lidu kan kin kilekilan a jaumaj li , iduen maj at kin ariri Ieowa at Kot , a lao kotin maki on kit .
19123003	Main Ieowa , kom kotin maki on , kotin maki on kit ! Pwe kit me dir en namenok .
19123004	Monion i toutouki en me jued akan ar mamale kin kit o en me aklapalap akan ar kanamenok kin kit .
19124001	IJRAEL en inda : Ma Ieowa jota pan kotin ieian kit ,
19124002	Ma Ieowa jota pan kotin ieian kit , ni en aramaj akan ar palian kit ,
19124003	Re pan katala kit ala ni at memaur , ni ar linaranar kin kit .
19124004	Pil akan ap pan kamop kit ala , pilap akan kadupwaledi nen it .
19124005	Pil akan itida melel lao kadupwaledi nen it .
19124006	Kapin on Ieowa , me jota mueid on , ni arail en ter kit pajan !
19124007	Nen it piti jan injar en jauninjar dueta manpir amen ; injar ola , a kit pitila .
19124008	Jauaj pat iei mar en Ieowa , me kotin kapikadar lan o jappa .
19125001	Me liki Ieowa kin rajon dol Jion , me jota kin mokid , a pan potopot eta .
19125002	Duen dol akan kin kapil pena Ierujalem , iduen Ieowa kin kotikot ren japwilim a aramaj akan , jan met o kokolata .
19125003	Pwe jokon en me doo jan Kot akan jota pan mimieta ren kijin pwin en me pun kan , pwe me pun kan ender kapa won pa ar kan nin japun .
19125004	Main Ieowa , kotin kajanjaleda omui kalanan on me mau kan o on ir , me melel nan monion arail .
19125005	A me kin wuki won ni al japun , Ieowa pan kotin paki irail wei ianaki me jued akan . Ijrael en popol !
19126001	NI anjau Ieowa kotin kapuredor me jalidi en Ijrael akan , kit rajon ir , me auramen .
19126002	I anjau au at me dir en kaurur , o lo at me dir en nijinij . I anjau men iki kan ap inda : Meid laud dodok en Ieowa re ’rail !
19126003	Melel , dodok en Ieowa meid laud on kit er , o i me je kin peren kida .
19126004	Main Ieowa , re kotin kapuredo at jalidi kan dueta pilap en jap en pali air akan .
19126005	Me kamore kidi pil en maj arail , pan dolun ni peren .
19126006	Re kin weweidki janejan , o kin wewa wa kajampwal , a ni ar puredo , re pan peren , wado ar kap en wa kan .
19127001	MA Ieowa jota pan kauada im o , dodok en pwin jauje jota pan katepa ; ma Ieowa jota pan jinjila kanim o , jaunmajamajan pan majamajan mal .
19127002	Jota katepa on komail , ma komail pan paurida nin joran , ap pil pwand kamol ni pon , o toutouki okotme , ni omail manamana , pwe a kin kakepwapwala japwilim a kompokepa kan ni ar mamair .
19127003	Kilan , jeri ko iei kijakij eu jan ren Ieowa , o wan aramaj pai eu .
19127004	Duen kananan kajik katieu nan pa en ol komad amen , iduen putak ko ar pan pwaida .
19127005	Meid pai ol o , me a lepan me direki mepukat ! Re jota pan jarodi , ni ar kapun pena ren ar imwintiti kan .
19128001	MEID pai karoj , me kin majak Ieowa , me kin weweid nan japwilim a al akan !
19128002	Pwe koe pan memaureki dodok en pa om akan , koe meid pai o pwaida mau .
19128003	Om paud pan rajon tuka en wain pot , me wa mau nan im om , o noum jeri kan pan dueta paini , me kapwata om tepel .
19128004	Kilan , iduen ol o , me majak Ieowa , a pan pwaida .
19128005	Ieowa pan kapai uk ada jan nan Jion , pwe koe en kilan pai en Ierujalem arain om maur .
19128006	O koe pan kilan jeri eu noum jeri ko . Ijrael en popol !
19129001	IJRAEL en inda : Re katoutou ia melel jan ni ai tikitik lel met pak toto .
19129002	Pan pak toto re katoutou ia melel jan ni ai tikitik lel met ; ari jo , re jota kak kaloe ia di .
19129003	Men japajap weirada pon tinjau ai , wiadar warawar reirei .
19129004	A Ieowa me pun , a kotin lepuk pajaner jal en me doo jan Kot akan .
19129005	Karoj me kin tataki Jion , en jarodi o tanwei !
19129006	Ren rajon rä pon oj en im o , me kin mon pena mon a pan ujujda !
19129007	Me jota kin kadirela kumut en pa en jaundolun , de pa en me kin pir pena kap akan .
19129008	Pwe me kin daulul waja o , ren der inda : Kot en kotin kupura maui komail ! Kit kapai komail da ni mar en Ieowa !
19130001	MAIN Ieowa , i kin likwirda won komui jan nan waja lol .
19130002	Main , kotin ereki nil ai ! Karon omui en mamani ai nidinid !
19130003	Ma komui Ieowa , pan kotin kapokonki on aramaj dip akan , Main , ij me ap pan kak kajinenda mo ’mui ?
19130004	A komui kin kotin mak , pwe aramaj en majak komui .
19130005	I kin auiaui Ieowa , nen i kin auiaui , o i kin auiaui a inau .
19130006	Nen i kin auiaui Kaun o , jan jaunmajamajan kin auiaui manjan , jaunmajamajan kin auiaui manjan .
19130007	Ijrael auiaui Ieowa , pwe Ieowa me kalanan , o waja en kamaio mi re a ;
19130008	A pan kotin dorela Ijrael jan dip a kan karoj .
19131001	MAIN Ieowa , monion i jota aklapalap , o por en maj ai jota aklapalap ; i jota kin inon ion dodok , me i jota itar on .
19131002	Melel , i kamoleileilar monion i dueta kijin jeri me muei jan didi en a nono ; duen jeri me muei jan didi en a nono , iduen monion i moleileilar .
19131003	Ijrael , auiaui Ieowa jan met o kokolata !
19132001	MAIN Ieowa , kom kotin tamanda Dawid o a apwal akan karoj ,
19132002	Me kauki on Ieowa , o a inauki on Kot manaman en Iakop :
19132003	I jota pan pedelon on nan im ai , o i jota pan wendi pon loj ,
19132004	I jota pan mueid on maj ai en mair , de por en maj ai , en mair pena ,
19132005	Lao i pan diar ekij waja on Ieowa , wajan tanpaj en Kot manaman en Iakop .
19132006	Melel , je roner duen i nan Eprata ; je diaradar i nan jap en Iaar .
19132007	Je pan pedelon on nan tanpaj a o kaudok ni utipa .
19132008	Kotida , Main Ieowa , koti don omui kamol , komui o kopan omui manaman !
19132009	Japwilim omui jamero kan en likau kida pun , o japwilim omui me jaraui kan en pereperen .
19132010	Re der jopwei jan maj en japwilim omui me keidier , pweki Dawid japwilim omui ladu .
19132011	Ieowa kotin kaula on Dawid kaula melel eu , o a jota pan kawukila : I pan kajapwiladan mol om kijan kadaudok om .
19132012	Ma noum jeri ko pan kolekol ai inau , o ai kujoned akan , me I pan kawewe on irail , nairail jeri ko ap pil pan mondi pon mol om kokolata .
19132013	Melel Ieowa kotin pilada Jion , o a kotin men kotikot waja o .
19132014	Iet wajan ai kamol kokolata ; wata et , me I pan kaukaujon ia , pwe waja et I kin mauki .
19132015	I pan kapaiada kan a mana , o pan ki on me jamama re ’rail prot toto .
19132016	O I pan kalikauwi kida maur arail , jamero kan , o me lelapok re ’rail pan nijinij laud .
19132017	I waja mana en Dawid pan pwaida mau , I kaonopadan nai , me keidier , marain eu .
19132018	I pan kalikauwi kida namenok a imwintiti kan a kapwat en nanmarki pan mi pon mona .
19133001	KILAN , meid kajelel , ma pirien eu kaujon pena ni limpok !
19133002	A dueta le pon kadokenmai , me kin kerekeredi nan alij en Aron , me kin kerekeredi ni imwin a likau ;
19133003	Dueta poik en Ermon , me kin moredi pon dol en Jion kan , pwe i waja , me Ieowa pan kotin kapaiada o kamaurada kokolata .
19134001	KILAN , kapina Ieowa komail ladun Ieowa karoj , me kin mi nan tanpaj en Ieowa ni pon kan !
19134002	Komail pokada pa omail nan pera jaraui o kapina Ieowa !
19134003	Ieowa kotin kapai uk ada jan nan Jion , i me kotin kapikadar lan o jappa .
19135001	KAPINA mar en Ieowa , papan Ieowa , komail kapina !
19135002	Komail me mi nan tanpaj en Ieowa , nan pera moa en tanpaj en atail Kot .
19135003	Kapina Ieowa , pwe Ieowa me kalanan ; kauleki mar a , pwe i me mau .
19135004	Pwe Ieowa kotin piladar Iakop , o Ijrael , pwen japwilim a .
19135005	Pwe i aja , Ieowa meid lapalap , o atail Kot me lapa jan kot akan karoj .
19135006	Karoj me Ieowa kotin kupura , a kin wiada nanlan o pil ni jappa , nan madau o pajed .
19135007	A kin kotin wiai on tapok kan , ren dauda jan ni imwin jappa , me kin kotin wiada liol o pil katau , me kin kotin kadarala kijinian jan nan a pera kan .
19135008	A kotin kamelar mejeni kan nan Äkipten karoj ren aramaj o man akan .
19135009	O kotikidan uk , Äkipten , kilel o manaman akan , on Parao o na ladu kan karoj .
19135010	Me kotin kaloedi wein men liki kalaimun akan o kamelar nanmarki kelail akan .
19135011	Jiion , nanmarki en Amon , o Ok , nanmarki en Pajan , o wei en Kanaan karoj .
19135012	O kotiki on japwilim a men Ijrael jap arail , pwe ren jojoki .
19135013	Ieowa , mar omui pan potopot eta ; Main Ieowa , kataman pa omui pan jan eu kainok lel eu .
19135014	Pwe Ieowa pan kotin kapun japwilim a aramaj akan , o a pan kotin maki on japwilim a ladu kan .
19135015	Dikedik en ani mal en men liki kan wiaui kida jilper o kold , me pa en aramaj wiadar .
19135016	Au arail mia , ap jaja lokaia , por en maj arail mia , ap jota kak kilan waja ;
19135017	Jalon arail mia , ap jota kak ron waja , pil jota an mi nan au ar .
19135018	Me kin wiada pukat me dueta irail , o pil karoj , me kin liki irail .
19135019	Kadaudok en Ijrael en kapina Ieowa ! Kadaudok en Aron en kapina Ieowa .
19135020	Kadaudok en Lewi en kapina Ieowa ! Komail me majak Ieowa , en kapina Ieowa !
19135021	Kapin on Ieowa jan nan Jion , me kotikot Ierujalem ! Aleluia !
19136001	DANKE Ieowa , pwe i me mau , pwe a kalanan pan potopot eta .
19136002	Danke on Kot en kot akan , pwe a kalanan pan potopot eta .
19136003	Danke on Kaun en kaun akan , pwe a kalanan pan potopot eta ,
19136004	Pwe i ta me kin wiada manaman akan , pwe a kalanan pan potopot eta ,
19136005	Me kotin wiadar lan akan ni a erpit , pwe a kalanan pan potopot eta ,
19136006	Me kotin pak pajaner jappa pon pil , pwe a kalanan pan potopot eta ,
19136007	Me kotin wiadar marain laud akan , pwe a kalanan pan potopol eta ,
19136008	Pwe katipin en kaunda ran , pwe a kalanan pan potopot eta ;
19136009	Jaunipon o uju kan en kaunda pon , pwe a kalanan pan potopot eta ,
19136010	Me kotin kaloedi Äkipten , ni a kamelar ar mejeni kan , pwe a kalanan pan potopot eta .
19136011	O kotin kalua Ijrael jan waja o , pwe a kalanan pan potopot eta ,
19136012	Ki lim a manaman o , ni a kotin kapa wei lim a , pwe a kalanan pan potopot eta ,
19136013	Me palan pajan jed waitata , wia pali ria pali , pwe a kalanan pan potopot eta ,
19136014	O mueid on Ijrael , en kotela nan waron a , pwe a kalanan pan potopot eta ,
19136015	Me kotin kajedi on nan jed waitata Parao o na karij akan , pwe a kalanan pan potopol eta ,
19136016	Me kotin kalua japwilim a aramaj akan nan jap tan , pwe a kalanan pan potopot eta ,
19136017	Me kotin kamelar nanmarki lapalap akan , pwe a kalanan pan potopot eta .
19136018	O kotin kamelar nanmarki kelail kan , pwe a kalanan pan potopot eta ,
19136019	Jiion , nanmarki en Amon , pwe a kalanan pan potopot eta ,
19136020	Ok , nanmarki en Pajan , pwe a kalanan pan potopot eta ,
19136021	O wiakila jap arail men jojo , pwe a kalanan pan potopot eta ,
19136022	Jojo en japwilim a ladu Ijrael , pwe a kalanan pan potopot eta ,
19136023	Pwe a kotin kupura kit ni at kankaneraner , pwe a kalanan pan potopot eta ,
19136024	O kotin dore kitail la jan atail imwintiti kan , pwe a kalanan nan pan potopot eta ,
19136025	Me kotin kamana me maur akan karoj , pwe a kalanan pan potopot eta ,
19136026	Danke on Kot en nanlan , pwe a kalanan pan potopot eta .
19137001	KIT momoder ni kailan pilap en Papel akan o janejan , ni at tamanda Jion .
19137002	Kit lanadar at arp akan nin tuka kan , me mi waja o ,
19137003	Pwe me jali kit edi inda , jen kaul , o jen pereperen ni at mamaiei : Komail wiai on kit kaul apot duen Jion .
19137004	Iaduen at pan kak wiada kaul on Ieowa nan jap en men wai ?
19137005	Ma i pan monoke uk ala Ierujalem , pa i pali maun ap pil pan monokinokla .
19137006	Lo i pan paj on pan natanat ai , ma i jolar pan taman uk adar , ma i jolar pan peren kida Ierujalem mon meakaroj .
19137007	Main Ieowa , kom kotin tamanda en men Edom ar lokolokaia ni ran apwal en Ierujalem : Kawela , kawela lao lel on nan pwel !
19137008	Toun Papel , morjued koe , re meid pai , me pan wiai on uk duen me koe wiadar !
19137009	Meid pai ir , me pan koledi noum jeri pwelel o kajuk pajan nin takai !
19138001	I KAPINA komui jan nan monion i , i pan kakaule kin komui mon dikedik en ani kan .
19138002	I pan kakaudok inen won japwilim omui im en kaudok jaraui , o kapina mar omui , pweki omui kalanan o melel , pwe kom kotin kalinanada mar omui jan meakaroj ki omui majan .
19138003	Ni ai likwir won komui , komui ap kotin mani ia , o kom kamanada monion i melel .
19138004	Main Ieowa , nanmarki en jappa karoj pan kapina komui , ni ar pan ron majan en jilan ir ,
19138005	O re pan kauleki al en Ieowa kan , pwe linan en Ieowa meid laud .
19138006	Pwe Ieowa me lapalap ap kotin ireron me tikitik kan , o a kotin mani me aklapalap , jan ni waja doo .
19138007	Ni ai weweid nan kamajak melel , kom kin kotin kolekol on ia maur i , o kom kin kapa won lim omui pan makar en ai imwintiti kan , o kom jauaja ia da ki lim omui maun .
19138008	Ieowa pan kotin wiawia ia . Main Ieowa , omui kalanan me pan potopot eta ; Kom der kotin muei jan dodok en lim omui kan .
19139001	MAIN , Ieowa , kom kotin kadiarokada lol i , ap kotin mani ia .
19139002	Kom pil kotin mani ma i momod de uda , ap kotin mani ai lamelam ni ar kotin doo jan ia .
19139003	Ir me kotin kupura ia ni ai potopoto jili , o ni ai wonon , ap kotin mani ai tiak kan karoj .
19139004	Melel Main Ieowa , jota ai poto jan ni lo i , me kom jota kotin mani .
19139005	Kom kin kotin ieian ia waja karoj , o kom kin kapado lim omui po i .
19139006	Mepukat meid kapuriamui on ia , meid apwal , i jota kak dedeki .
19139007	Ia waja , i pan kak ko jan mon nen ar ia ? O ia waja , i pan kak piti jan jilan ar ia ?
19139008	Ma i piridala nanlan , kom kotikot waja o , o ma i onop on wendi nan wajan mela , kom pil kotikot ia .
19139009	Ma i ale pan pir en umpul en katipin , ap mimieta ni kailan madau ,
19139010	Lim ar pil pan kare ia waja o , o lim ar maun pan kolekol ia .
19139011	Ma i pan inda : Rotorot en kadupwal ia di , pon ap pil pan marainla imp ai .
19139012	Pwe rotorot jo kin rotorot mo omui , o pon kin marain dueta nin ran , rotorot kin dueta marain .
19139013	Pwe kom me kotin wiadar mudilik i , o kom kotin wia ia da nan kaped en in ai .
19139014	I danke komui , duen kapuriamui en ai wiaui ia da , meid kapuriamui japwilim ar dodok kan , nen i pil dedeki melel mepukat .
19139015	Kokon ai kan me janjal on komui ni ai wiauier waja rir , ni ai wiauier waja lol en jappa .
19139016	Jilan ir mani ia ni ai jaikenta wiauier , o ran karoj me kokodo , ap jaikenta mia , me kileledier nan japwilim omui puk o .
19139017	Main Kot , meid kajampwal on ia duen meakan karoj , me komui kin kupukupura !
19139018	Ma i pan wadok ir , i jota pan kak on , pwe re me toto jan pik en oror , ni ai pirida , i kin mimieta re omui .
19139019	O Main Kot , kom jota men kamela me doo jan Kot akan ; o me kin inon ion nta , en muei jan ia !
19139020	Pwe re kin lokaia jued duen komui , o japwilim omui imwintiti kan kin kanudi ni jokarepa .
19139021	I kin kailonki , Main Ieowa , me kin kailonki komui , o i juedeki ar palian komui .
19139022	I kin kailon kin ir melel , re wialar ai imwintiti .
19139023	Main Kot , kom kotin kajaui ia , o mani duen monion i , kotin rapaki duen me i kin lamelame .
19139024	O kom kotin majani , ma i mi pon al jued , o kotin kalua ia pon al joutuk .
19140001	MAIN Ieowa kom kotin dore ia la jan aramaj jued akan ; pera jan ia aramaj morjued akan .
19140002	Me lamelame jued nan monion arail , o kareda pei nin ran karoj .
19140003	Irail kin ada lo arail dueta jerpent ; poijen en jerpent mi pan lo arail . Jela .
19140004	Pera wei jan ia pa en me doo jan Kot akan , o aramaj morjued akan , me kin madamadaua duen ar pan kawe ia la .
19140005	Me aklapalap akan kin rir injare ia , o uk pot , me re wiai on ia liman al o ; o jon , en men kol ia di , me re wiadar . Jela .
19140006	A nai indan Ieowa : Komui ai Kot ; kom kotin ereki ai nidinid , Main Ieowa !
19140007	Ieowa Kaun , iei jauaj pa i kelail ; ni anjau en pei komui peraer mon ai .
19140008	Main Ieowa , kom der kotin mueid on me doo jan Kot akan ar inon ; o der kotin kapwaiada injen ar , pwe re de aklapalapala . Jela .
19140009	Me jued kot , me ai imwintiti kaonopadan ia en japal won pein irail .
19140010	Kijiniai en moredi on po ’rail ; A en kotin kaje irail di nan kijiniai , nan lapake , pwe ren jolar pitila .
19140011	Me lo a jued , ender pwaida nan jap o , ol morjued , me jued en pakipaki i , lao a pan pupedi .
19140012	I aja , me Ieowa pan kotin apapwali me luet akan , o jauaj pun en me jamama kan .
19140013	Melel , me pun kan pan kapina mar omui , me melel akan pan mimieta mon jilan ar .
19141001	MAIN Ieowa , i kin likwir won komui , kom kotin madan don ia ; kom kotin ereki nil ai , ni ai pan likwir won komui .
19141002	Kom kotin kajampwaleki ai kapakap dueta mairon ijij ; o pokadan pa i kat dueta mairon eu ni jautik .
19141003	Main Ieowa , kom kotin jinjila au ai , o pera kil en au ai .
19141004	O der kotin kainon on me jued kot monion i , pwe i ender ian me doo jan Kot akan wiada me jued , o i ender ian ir kankan , me re kin iauki .
19141005	Me pun amen en kame ia ni a kadek , o kapun ia , pwe iei me pan mau on ia dueta le on mon ai , mepukat i jota pan kan , o i kin kapakap anjau karoj , pwe ren der wiai on ia me jued .
19141006	Kalua parail en pijikendi jan pon paip ; irail ap pan duki on ai padak o aja , me ir me mau .
19141007	Duen amen pan wera pajan jap , iduen ti ’t akan , me lokidokila ni kailan wajan mela .
19141008	Ari jo , maj ai kin ariri komui , Main ai Kot , i liki komui , kom der kotin kajapokela maur i .
19141009	Pera wei jan ia injar , me re kaonop on ia , o jon en men kol ia di ren me morjued akan .
19141010	Me doo jan Kot akan en pein lodi on arail injar , a nai en dauli .
19142001	I LIKWIRKI nil laud on Ieowa . Ki nil ai i kin nidinideki on Ieowa .
19142002	I kin kajanjale on i ai apwal akan , o i padaki on i katoutou pa i kan .
19142003	Nen i lao luetala , kom ap pan kotin apapwali . Irail rir wiai on ia injar eu liman al , me i kin weid ia .
19142004	I kilan ni pali maun i , ari jota , me men jauaja ia ; i jota kak pitila , pwe jota me kin idok ia .
19142005	Main Ieowa , i likwir won komui , o potoan : Komui me ai paip , o pwaij ai nan jap en me maur akan .
19142006	Kom kotin mani ai weriwer , pwe nai meid luet ; dore ia la jan me kin pakipaki ia ; pwe nai jota itar on ir .
19142007	Kalua jan nen i nan imaten , pwe i en kapina mar omui . Me pun kan pan pokon don ia , ma kom pan kotin jauaja ia .
19143001	MAIN Ieowa , kom kotin ereki ai kapakap , o karon ar en mani ai nidinid ; mani ia ni ar melel o ar pun .
19143002	Kom der kotin kadeikada japwilim omui ladu , pwe mo ’mui jota me maur men me pun .
19143003	Pwe imwintiti kin majamajan ia , o kin tiakedi maur i ; a kin kaje ia di waja rotorot dueta ir me melar maj o .
19143004	Nen i kin luetala , o monion i ponla .
19143005	I kin tamanda anjau maj akan , o madamadaua duen ar wiawia kan ; i kin lamelame duen dodok en lim omui kan .
19143006	I kin kapa won komui pa i kat , duen jap madekon eu , me kin inon ion katau , iduen nen i kin inon ion ir . Jela .
19143007	Main Ieowa , kom kotin mani ia madan , nen i kin dupokala . Kom der kotin karirala jilan omui jan mo i , pwe i ender dueta ir , me pan lokidokila .
19143008	Nin joran omui kalanan en pwara don ia , pwe i kin liki komui ; kom kotin kajale on ia al , me i en weid ia , pwe nen i kin auiaui komui .
19143009	Main Ieowa , kom kotin dore ia la jan ai imwintiti kan , i kin kaporoporeki komui .
19143010	Padaki on ia , pwe i en dodok duen kupur omui ; pwe komui ai Kot ; nen omui mau en kotin kalua ia pon al pun ;
19143011	Main Ieowa , kom kotin kamau ia da pweki mar omui ; kalua ia jan nan waja apwal ni omui pun .
19143012	O kotin kawela ai imwintiti kan , pweki omui kalanan ; o kotin kamela karoj me kin katoutoui nen i , pwe nai japwilim omui ladu .
19144001	KAPIN on Ieowa ai paip , me kin padaki on pa i kat pei , o jondin pa i kat mauin .
19144002	Komui ai mak , o ai kel , o ai imaten ileile , o ai jaundor , o pere pa i , i me i kin liki , me kin kaloedi on ia nai aramaj akan .
19144003	Dakot aramaj o , pwe komui kin kotin kupukupura i , de nain aramaj , pwe komui kin kotin apapwali i ?
19144004	Aramaj amen dueta jota meakot , a anjau kin tanwei dueta mota .
19144005	Main Ieowa , kotikidi japwilim ar lan akan o kotidi don kit , kotin jair nana kan , pwe adiniai en kujuda .
19144006	O kotin kadarado liol , pwen kamueit ir pajan , kajiki wei japwilim ar kananan kajik kan , pwen kamajak ir wei .
19144007	Kapawei lim ar akan jan ni mol omui waja ileile o dore ia la , o kotin kamaur ia da jan nan pil kalaimun o jan nan pa en nain men wai ,
19144008	Me au arail kin lokaia likam o ar wiawia kan me japun .
19144009	Main Kot , i pan kaule kin komui kaul kap pot , i pan kajanki on komui arp , pjalter me jal eijok .
19144010	Komui me kotiki on nanmarki kan , ren poedi , o dorela japwilim omui ladu Dawid jan ni kodlaj en me jued .
19144011	Re pil kotin dore ia la jan nan pa en nain men wai , me au arail kin lokaia likam o ar wiawia kan me japun .
19144012	Pwe nait putak kan en kakairida dueta tuka mau kan , o nait jeripein dueta maj en did en nan kaim en im linan eu .
19144013	Pwe at pera en nak en dir en kijin mana , en itar on kikiwei jon karoj , o at jip akan en kaparapar mau , wiala kid o nen pon at moj o ;
19144014	O at kau ol en kak on dodok toto , pwe jota me jued kot de men kuli , de janejan en wiaui nan al at akan .
19144015	Meid pai wei eu , me kin due met ! Meid pai wei eu , me Ieowa arail Kot !
19145001	I PAN kapina komui , ai Kot o Nanmarki , o kapina mar omui anjau karoj kokolata .
19145002	I pan kapina komui ni ran akan karoj , o kapina mar omui anjau kan karoj kokolata .
19145003	Ieowa meid lapalap , o kapinapan , o jota me kak dedeki duen a lapalap .
19145004	Jeri en jeri kan pan kapina omui dodok kan , o kajokajoi duen omui manaman .
19145005	I pan kajokajoia duen linan en omui kapwat , o i pan kauleki duen omui manaman akan .
19145006	O re pan kajokajoia duen manaman en omui dodok kan , o pan kapakaparok duen omui lapalap .
19145007	Irail pan kajokajoia duen omui kalanan lapalap , o pereperen o kapina duen omui pun .
19145008	Ieowa me dir en mak o kapunlol , kanonama o limpok .
19145009	Ieowa me kalanan on karoj o a kapunlol on a wiawia kan karoj .
19145010	Japwilim omui wiawia kan en kapina komui . Main Ieowa , o japwilim omui lelapok kan en kapina komui .
19145011	O ren kajokajoia duen linan en wei omui , o ren kapakaparokki duen omui manaman .
19145012	Pwe aramaj akan en dedeki duen omui manaman o linan on wei omui .
19145013	Wei omui wei joutuk eu , o omui kakaun pan duedueta kokolata .
19145014	Ieowa kin kotin kolekol karoj , me pan pupedi , o kainjen maula karoj , me mamauk .
19145015	Por en maj karoj kajikajik komui , o kom kotiki on ir kan ar kijin mana ni ar anjau .
19145016	Kom kotiki pajan lim omui o kadirela karoj , me memaur , duen kupur omui .
19145017	Ieowa me pun ni al a karoj o jaraui ni a wiawia kan karoj .
19145018	Ieowa kotikot ren karoj , me likwir on i , karoj , me likwir melel .
19145019	A kotin wiai on , me majak i duen ar inon . A kotin mani ar nidinid , ap kotin jauaja ir .
19145020	Ieowa kin kotin jinjila karoj , me pok on i , a pan kamela me doo jan Kot akan karoj .
19145021	Au ai pan kapina Ieowa , o uduk karoj kapina mar a jaraui anjau kan karoj kokolata .
19146001	NEN i kapina Ieowa !
19146002	I pan kapina Ieowa arain ai maur , i pan kauleki pjalm akan on ai Kot arain maur i .
19146003	Der kaporoporeki jaupeidi kan , pwe irail aramaj o jota kak jauaja .
19146004	Pwe nen en aramaj udan a pan kokola , o a pan pur on wiala pwel , i ran ota a jolar kak madamadaua meakot .
19146005	Meid pai me jauaj parail Kot en Iakop , me kin kaporoporeki Ieowa a Kot ,
19146006	Me kotin kapikadar lan o jappa , o madau , o audepa rail karoj , me kin melel potopot eta ,
19146007	Me kotin jauaja pun en me lodi on kalokolok mal , me kamana me men manadar . Ieowa kin kotin lapwada me jalidi kan .
19146008	Ieowa kin kotin kapad pajan maj en me majkun akan . Ieowa kin kotin kainjenemaula me mauk ; Ieowa kin kotin pok on me pun kan .
19146009	Ieowa kin kotin jinjila men wai kan , o jauaja me japoupou o li odi kan , ap kotin kawela al en me doo jan Kot akan .
19146010	Ieowa iei Nanmarki joutuk , om Kot Jion kokolata . Aleluia !
19147001	KAPINA Ieowa ! Pwe meid kajampwal , en kapina atail Kot ; pwe mak eta en kauleki kaul en kapin .
19147002	Ieowa kin kotin kauada Ierujalem , o a kin kapokon pena me jalonala ren men Ijrael .
19147003	A kotin kamauiala me lol olar akan , o kotin kitim pena ar olar akan .
19147004	A kin kotin wadok pena uju kan , o kin kida ad arail karoj .
19147005	Atail Kaun me lapalap o meid manaman , o jota me kak dedeki duen a erpit .
19147006	Ieowa kin kotin kamanada me luet akan , ap jikendi me doo jan Kot akan nan pwel .
19147007	Komail kakaul on Ieowa , en wia pwin pajan o danke o kapina atail Kot ian arp ,
19147008	Me kin kotin pena kila lan tapok kan , o kotin kamoredi katau on jappa ; me kotin kawojada rä pon dol akan ,
19147009	Me kin kotiki on man akan kan ar , rape pulepul akan , me kin likwir on i .
19147010	A jota kin kotin kupura kelail en oj o , de nä en ol amen .
19147011	Ieowa kin kotin kupura , me majak i , me kin kaporoporeki a kalanan .
19147012	Ierujalem , kapina Ieowa ! Jion , kapina om Kot !
19147013	Pwe i me kin kotin katenetenedi jal mata en om wanim akan , o kotin kapaiada noum jeri ko , me mimi lole .
19147014	A kin kotiki on irair en jap om muei mau , o kin kotin kamana kin uk korn kajampwalia .
19147015	A kin kotin kadardi on jappa a majan akan , a kujoned kin lolok jili madan .
19147016	A kin kotikidi jno dueta koten o kamoredi poik dueta paj .
19147017	A kin kotin kajedi akel ; ij me kak injenemau ni a kapou ?
19147018	A kin majani , ap pan pei pajan , a kin kotin kadar wei an , ap kin pwilewei .
19147019	A kotin kajanjale on Iakop a majan o on Ijrael a kujoned o pun .
19147020	A jota kin kotin wia due on eu wei , i me re jota kin aja ki a pun . Aleluia !
19148001	KOMAIL kapina Ieowa nanlan , kapina i nan waja ileile !
19148002	Komail japwilim a tounlan , karoj kapina i , komail japwilim a men en kadar karoj , kapina i !
19148003	Koma katipin o jaunipon , kapina i , o komail uju piripir karoj , kapina i !
19148004	Komail lan pokon , o pil komail pil akan pon ira pan lan , kapina i !
19148005	Irail en kapina mar en Ieowa , pwe a me kotin panok , ap miala .
19148006	Ap kotiki on ir , ren mimieta kokolata , o kotiki on ir kujoned eu , me re jota pan kawela .
19148007	Toun jappa , kapina Ieowa , walroj o man akan karoj , o pil en madau kan karoj .
19148008	O kijiniai , o akel , o jno , o tokoi , o melimel , me kin kaloki jili a kujoned akan ,
19148009	Komail nana o dol akan karoj , tuka me wa mau o jeder karoj ;
19148010	Man laualo o mand akan karoj , man korop o manpir akan ,
19148011	Komail nanmarki en jappa o wei kan karoj , jaupeidi o jaunkadeik kan ,
19148012	Manakap o peinekap , me ma o jeri kan ,
19148013	Irail karoj en kapina mar en Ieowa ; pwe i eta mar , me lapalap , a manaman mi pon anin jappa o lan .
19148014	A kotin jauaja oj en japwilim a kan . Japwilim a lelapok kan en kapina i , kadaudok en Ijrael , iei wei , me kin upa i . Aleluia !
19149001	KAULEKI kaul kap pot on Ieowa ; pokon jaraui en kapina i .
19149002	Ijrael en peren kida i , me kotin wia irail da ; jeri en Jion en peren kida arail Nanmarki .
19149003	Ren kapina mar a ni pwin en pokol ; ren wia aip o arp .
19149004	Pwe Ieowa kotin peren kida japwilim a aramaj akan ; a kotin kapwate kin me luet akan linan .
19149005	Lelapok kan en pereperen o kapina , o nijinij pon ki arail akan .
19149006	Au arail en kapina Kot , o kodlaj kon en mi nan pa arail .
19149007	Pwe ren depuk on men liki kan , o kaloke wei kan ,
19149008	Pwen jalie kidi arail nanmarki kan jal , o me kajampwal re ’rail ki jal mata ,
19149009	Pwe ren kapwaiada kalokolok , me kileledi on irail er maj o . Iduen wau en japwilim a lelapok kan . Aleluia !
19150001	KAPINA Kot nan japwilim a tanpaj jaraui ; kapina i duen a manaman akan .
19150002	Kapina i duen a wiawia kan ; kapina i ni a linan lapalap !
19150003	Kapina i ki trompete ; kapina i ki arp o laute !
19150004	Kapina i ki aip o pwin en pokol ; kapina i ki jal en kajan o pilote .
19150005	Kapina i ki jimpel ; kapina i ki jimpel kajelel !
19150006	Karoj , me kin memaur , en kapina Ieowa ! Aleluia !
40001001	PUK en di kan , me Iejuj Krijtuj , me japwilim en Dawid , me japwilim en Apraam , tapi jan ia .
40001002	Apraam me wiadar Ijaak , a Ijaak me wiadar Iakop , a Iakop me wiadar Iuda o ri a ol akan ;
40001003	A Iuda me wiadar Parej i Jara ren Tamar ; a Parej me wiadar Ejrom , a Ejrom me wiadar Aram ;
40001004	A Aram me wiadar Aminadap , a Aminadap me wiadar Naajon , a Naajon me wiadar Jalmon ;
40001005	A Jalmon me wiadar Poaj ren Raap , a Poaj me wiadar Oped ren Rud , a Oped me wiadar Ieje :
40001006	A Ieje me wiadar nanmarki Dawid , a Dawid me wiadar Jalomo ren li odi en Uriaj ;
40001007	A Jalomo me wiadar Reapeam , a Reapeam me wiadar Apia , a Apia me wiadar Aja ;
40001008	A Aja me wiadar Iojapat , a Iojapat me wiadar Ioram , a Ioram me wiadar Ujia ;
40001009	A Ujia me wiadar Iotam , a lotam me wiadar Aaj , a Aaj me wiadar Ijkia ;
40001010	A Ijkia me wiadar Manaje , a Manaje me wiadar Amon , a Amon me wiadar Iojia ;
40001011	A lojia me wiadar Iekonia o ri a ol akan ni anjaun arail jalilan Papilon .
40001012	Murin arail jalidi nan Papilon Iekonia me wiadar Jealtiel , a Jealtiel me wiadar Jerupapel ;
40001013	A Jerupapel me wiadar Apiud , a Apiud me wiadar Eliakim , a Eliakim me wiadar Ajor ;
40001014	A Ajor me wiadar Jadok , a Jadok me wiadar Akim , a Akim me wiadar Eliud ;
40001015	A Eliud me wiadar Eliajer , a Eliajer me wiadar Matan , a Matan me wiadar Iakop ;
40001016	A Iakop me wiadar Iojep , me likondeki Maria , me kaipwiedi Iejuj , me maraneki Krijtuj .
40001017	Di karoj jan ren Apraam lei Dawid me eijokpaieu ; a jan Dawid lei arail jalidi nan Papilon di eijokpaieu ; a jan arail jalidi nan Papilon lei Krijtuj di eijokpaieu .
40001018	Nan iet duen Krijtuj a kotin ipwidier : Ni anjau me in a Maria kijin nin on Iojep , a diarokadar , me a lijeanekier Nen jaraui mon ara tu pena .
40001019	A a warok Iojep ol pun amen , ap jota men kanamenokala i , ap kupukupura , en rir muei jan i .
40001020	A ni a kotin madamadaue duen mepukat , kilan , tounlan en Kaun o pwara don i ni a aliman majani : Iojep nain Dawid koe , der majak , en ale om warok Maria , pwe Nen jaraui me a lijean kidar .
40001021	A pan kaipwiedi jeri ol amen , me koe pan ki on mar a Iejuj , pwe a pan dorela japwilim a aramaj akan jan nin dip arail .
40001022	Mepukat karoj wiauier , pwen pwaida me lokido jan Kaun ren jaukop o , me majani :
40001023	Kilan jeripein makelekel o pan lijeanda , ap kaipwiedi jeri ol amen , irail ari pan ki on mar a Imanuel ; iet wewe : Kot me kotin ieian kitail .
40001024	Iojep lao pirida jan a jaimok , ap kapwaiadar , me tounlan en Kaun o kotin kakalik on i o apapwali a likond .
40001025	A ap jota pweidi re a , lao a kaipwiedier japwilim a mejeni ol , ap kotiki on mar a Iejuj .
40002001	A IEJUJ lao ipwidier Petleem nan Iudäa ni muein nanmarki Erodej , kilan ol lolekon kai ap pwarado jan ni maj en Ian ko don Ierujalem , kalelapok :
40002002	Ia Nanmarki en Juj akan , me apton ipwidier , kotikot ia ? Pwe je kilaner a uju ni jap en maj en lan ap pwarado , pwen poni i .
40002003	A nanmarki Erodej lao ronadar mepukat , ap landar o toun Ierujalem karoj ,
40002004	Ap kupokon pena jamero lapalap karoj o jounkawewe en aramaj akan kainoma re ’rail , wasa Krijtuj pan ipwidi ia .
40002005	Irail ari potoan on i : Nan Petleem en Iudäa ; pwe iduen a intinidi ren jaukop o :
40002006	A koe Petleem , jap en Iuda , kaidin me tikitik nan pun en jaupeidi en Iuda kan ; pwe Kaun amen pan tapi jan uk , me pan kaunda nai aramaj en Ijrael akan .
40002007	Erodej ap kawai pena ol lolekon kan , kalelapok mau re ’rail anjau o , me uju o pwarado .
40002008	I ari porone ir alan Petleem majani : Komail kowei raparapaki mau jeri o ; a komail lao diaradar , en kaireki don ia , pwe i en pil kola poni i .
40002009	Irail lao roner nanmarki o ap koieila . A kilan uju o , me irail kilaner nan jap en maj en lan , ti on mo ’rail , a lao udi on waja o , me jeri pwelel kotikot ia .
40002010	Irail lao kilaner uju o , re ap peren kida kaualapia .
40002011	Irail lao pedelon on nan im o , re ap majanier jeri pwelel o in a Maria , re ap kaipokedi o poni i , o kapwaredar arail kapwa kan , ap maironki on i kold , o men pomau , o mire .
40002012	Kot ap kotin panoki on irail ni arail auramen , en der purelan Erodej , re ap weidwei ni apot al purelan jap arail .
40002013	Irail lao jamalar , kilan tounlan en Kaun amen ap pwara don ren Iojep ni a aliman majani : Paurida , ale jeri pwelel en o in a tanwei lan Äkipten o kaukaujon waja o , I lao kaire kin uk , pwe Erodej pan rapaki jeri pwelel o pwen kamatala .
40002014	I ari kipada , aleer jeri pwelel o in a ni pon , kotilan Äkipten ;
40002015	O kaukaujon ia , lao en Erodej a matala , pwen pwaida , me lokido jan Kaun o , ren jaukop o me majani : Jan nan Äkipten me I ekeredo nai ol o .
40002016	Erodej lao manier , me a jarokidier ol lolekon kan , ap onion kidar kaualap o poronelan , kamela jeri ol karoj , me mi Petleem o nan jap jalon karoj , me jaunpar riau o tikitik jan , duen anjau me a kalelapok mau ren me lolekon kan .
40002017	I dokan a pwaidar me lokido ren jaukop Ieremia me majani :
40002018	Nil eu wiauier nan Rama , janejan o maiei laud ; Rael janejanki na jeri kan , a kan injenemaula , pwe irail joer mia .
40002019	A Erodej lao matalar , kilan tounlan en Kaun amen ap pwara don ren Iojep nan Äkipten ni a aliman ,
40002020	Majani : Paurida ale jeri pwelel en o in a , ko won nan jap en Ijrael , pwe irail melar , me rapaki , pwen kamela jeri pwelel o .
40002021	I ari kipadar , ale jeri pwelel o in a , pure don jap en Ijrael .
40002022	A lao mani , me Arkelauj kaunda Iudäa wiliandi jam a Erodej , ap lan kotilan waja o . Kot ap kotin panoki on i ni a aliman , ap kotilan jap en Kaliläa kai .
40002023	O kotido kotikot nan kanim eu me adaneki Najaret , pwen pwaida , me lokido ren jaukop akan : A pan maraneki men Najaret .
40003001	A NI ran pukat Ioanej jaunpaptaij pwarado , padapadak nan jap en Iudäa ,
40003002	Majani : Komail kalula , pwe wein nanlan korendor .
40003003	Pwe iei i , me jaukop Iejaia katitiki , majani : Nil en jaunkair amen nan jap tan : Komail kaonopada al en Kaun o , kainenela al a !
40003004	A i Ioanej me a likau wun en kamel o a pirapireki kil in man , a jak a manjiek o oni en nan wel .
40003005	Toun Ierujalem , o toun Iudäa , o toun jap akan liman Iordan ap koieila re a ;
40003006	O irail paptaijela re a nan Iordan , ni ar weokada dip arail akan .
40003007	A lao majanier Parijär o Jadujar me toto ko don a paptaij , ap majani on irail : Dakot wan oter komail ! Ij me padaki on komailer , en piti jan ni kamekam me kokodo ?
40003008	Ari , komail kapwareda wan kalula mau !
40003009	A komail depa lamelame , me komail pan indan pein komail : Nan Apraam jam atail . Pwe i indai on komail , me Kot kotin kak on wiaki on Apraam na jeri kai takai pukat .
40003010	Jile o mier ni tapin tuka kan ; a tuka karoj me jo wa mau , pan paledi o lokidokila nani iai .
40003011	Melel , i paptaij kin komail pil on kalula , a me kotido muri , nan me laude jan ia , nai jowar on , en wa japwilim a jut ; i me pan paptaij kin komail Nen jaraui o kijiniai .
40003012	Japwilim a tanir mi ni lim a ; a pan kotin koko melel japwilim a pera , ap nekid pena japwilim a wan korn nan im en nak , a dip akan a pan kotin karon kila kijiniai joutuk .
40003013	Iejuj ap kotido jan Kaliläa , koti don Iordan ren Ioanej , pwen paptaijela re a .
40003014	A Ioanej kotin kan , ap potoan on : Mak eta i en paptaijela re ir , a iaduen ir me kotido re i ?
40003015	A Iejuj kotin japen majani on i : Wiada maj , pwe me kon on kita , en kapwuiada pun kan karoj ; a ap duki on i .
40003016	Iejuj lao paptaijelar , ap kotin madanada jan nan pil o . A kilan , nanlan ap ritidan i , i ari kotin majani Nen en Kot kotidido ni mom en muroi men a kaipokedi po a .
40003017	O kilan , nil eu jan nanlan majani : Iet nai ol kompok , me I kin polaule kida !
40004001	IEJUJ ap kotin kakaluadala ren Nen nan jap tan , pwen jonejon ren tewil .
40004002	A lao kotin kaijejolar ran panaul o pon panaul ap men jak .
40004003	Men kajonejon ap pwara don i indada : Ma komui Japwilim en Kot , en majani , takai pukat en wiala prot .
40004004	A kotin japen majani : A intinidier : Kaidin prot eta , me aramaj kin memaureki , pwe majan akan karoj , me kin pwili jan nin jilan in Kot .
40004005	Tewil ap kalualan i nan kanim jaraui o kauada i pon konkon en kaudok ,
40004006	Indan i : Ma komui Japwilim en Kot , kajedi pein komui , pwe a intinidier : A pan kajilaki japwilim a tounlan kan komui , o irail pan wa komui ni lim ar akan , pwe aluwilu omui ede dipikelekel ni takai eu .
40004007	Iejuj kotin majani on i : A pil intinidier : Koe der kajonejon Kot om Kaun .
40004008	Tewil ap pil kaluadalan i pon nana ileile kaualapia eu o kajale on i wein jappa karoj o a linan ,
40004009	Indan i : Mepukat karoj i pan ki on komui , ma komui men poridi o poni on ia .
40004010	Iejuj ap kotin majani on i : Ko jan ia Jatan , pwe a intinidier : Koe en poni on Kot om Kaun , i eta koe en papa .
40004011	Tewil ap muei jan i , a kilan , tounlan kan ap pwarado papa on i .
40004012	A lao manier , me Ioanej jalidier , ap kotilan Kaliläa ,
40004013	O a kotin muei jan Najaret , kotido kaukaujonla Kapernaum , me mi ni kailan jed impan jap Jepulon o Naptalim ;
40004014	Pwen pwaida , me lokido ren jaukop Iejaia me majani :
40004015	Jap Jepulon o jap Naptalim , me jal on jed , palilan Iordan , o Kaliläa en men liki kan ,
40004016	Aramaj akan , me momod nan rotorot , kilaner marain lapalap eu , o irail me momod nan jap en mot en mela , marain eu dakar irail adar .
40004017	I dokan Iejuj kotin tapiadar padapadak o mamajani : Kalula , pwe wein nanlan korendor .
40004018	A lao kotikot jili pon oror en lein Kaliläa , ap majanier pirien eu , Jimon , me adaneki Petruj , o ri a Andreaj , me kadukaduedi ara uk nan jed , pwe ira me jaujed .
40004019	A ap kotin majani on ira : Idauen ia do , I pan wia kin koma jaujed en aramaj !
40004020	Ira madan muei jan uk akan o idauenla i .
40004021	A ni a kotila jan waja o , ap pil majani eu pirien , Iakopuj , nain Jepedäuj o ri a Ioanej , me mi nin jop ren jam ara Jepedäuj , wonewone ara uk akan . I ari kotin molipe ira do .
40004022	Ira madan muei jan jop o jam ara ap idauenla i .
40004023	Iejuj ari kotin kakan jili nan Kaliläa kaukawewe nan arail jinakoke kan o padapadak ronamau en wei , o kotin kakelada jon en jomau o luet akan karoj nan pun en aramaj akan .
40004024	I ari indant jili nan Jirien pon . O irail wa don i me jomau kan karoj , me aneki jon en jomau o wairok kai , o me tewil ti poa kan , o me pwepwe kan , o me rerer akan , i ari kotin kakela ir ada .
40004025	Pokon kalaimun me idauenla i jan Kaliläa o Dekapolij , o Ierujalem , o Iudäa , o jan palilan Iordan .
40005001	A LAO majani pokon o , ap kotida pon dol eu ; a lao kaipokedi , japwilim a tounpadak kan ap kai don i .
40005002	I ari kotin dauaja pajan jilan i kawewe on irail majani :
40005003	Meid pai , me jamama ni nen ir , pwe nairail wein nanlan .
40005004	Meid pai , me mauk , pwe re pan kamaitala .
40005005	Meid pai , me opampap , pwe re pan jojoki jappa .
40005006	Meid pai , me kin men mana o men nim me pun , pwe re pan medila .
40005007	Meid pai , me kadek , pwe re pan diar kadek .
40005008	Meid pai , me nan monion arail makelekel , pwe re pan ariri Kot .
40005009	Meid pai , me kin tom pena , pwe re pan adaneki jeri en Kot .
40005010	Meid pai , me kamekameki pun , pwe nairail wein nanlan .
40005011	Komail meid pai , ma irail lalaue o paki komail o palian komail ni arail lokaia jued o likam pweki nai .
40005012	Komail injenemau o perenda kaualap ; pweki katine pamail me lapalap nanlan . Pwe iduen irail paki jaukop oko , me mo ’mail .
40005013	Jol pan jappa komail . A ma jol jara jan , da me a pan joleki ? Nan a pan me mal kot , men lokidokila , o aramaj en tiak pajan .
40005014	Marain pan jappa komail , Kanim eu , me mi pon dol eu , jota kak rirla .
40005015	Aramaj pil jota kin ijikeda lamp eu , ap ki on pan kajak , pwe pon deu a , o a kin kamaraini toun im karoj .
40005016	Iduen omail marain en janjal mon aramaj , pwe irail en udial omail wiawia man kan , ap kapikapina Jam omail , me kotiluit nanlan .
40005017	Eder kikion me I kodon , tiakedi kapun de jaukop akan . I jota kodon tiakedi , a pwen kapwaiada .
40005018	Pwe melel , I indai on komail , lao lan o jappa pan poula , jota iota eu de kijin muai en kapun eu pan lokidokila , lao karoj pan pwaida .
40005019	Ari , meamen me tiakedi eu kijin kujoned tikitik pukat , ap pil padaki on aramaj , ren tiakedi , nan a pan tikitik nan wein nanlan . A meamen , me oke o padaki on aramaj , ren oke , i me pan lapalap nan wein nanlan .
40005020	Pwe I indai on komail , ma omail pun jo man jan pun en jaunkawewe o Parijär , akan , komail jota pan kak pedelon on nan wein nanlan .
40005021	Komail ronadar , me a loki , on men kaua : Koe der kamela aramaj ! A me pan kamela aramaj , pan panalan kadeik o .
40005022	A I indai on komail , meamen makarada mal pan ri a ol , pan panalan kadeik . A me pan indan ri a ol : Raka , pan panalan kapun . A me pan inda : Koe me pweipwei , pan lokidokila nan le en pweleko .
40005023	Ari , ma koe wa don pei jaraui om mairon , ap tamanda waja o , me ri om ol injenjued pa om .
40005024	Pwilikidi maj om mairon impan pei jaraui , ap kola kadeke ri om ol , ap kodo kapwaiada om mairon .
40005025	Madan materoki on me palian on uk ni om ian i pon al o , pwe me palian on uk ender panalan uk ren jaunkapun , a jaunkapun panalan uk ren papa o , o koe pan lokidokila nan imaten .
40005026	Melel I indai on uk , koe jota pan ko jan waja o , koe lao kapunala lua karoj .
40005027	Komail ronadar , me a lokido : Koe der kamal !
40005028	A I indai on komail , meamen ninar li amen , pwen norok , nan a kamal on i nan monion i .
40005029	O ma pali maun en maj om kamakar uk , waikada jan o kaje jan uk , pwe a mau on uk , kijan war om en ola , jan war om pon en lokidokila nan pweleko .
40005030	O ma pali maun en pa om kamakar uk , waika jan o kaje jan uk , pwe a mau on uk , kijan war om en ola , jan war om pon en lokidokila nan pweleko .
40005031	A pil lokido : Meamen me pan kajela a paud , i en ki on i kijin likau en kamueit .
40005032	A I indai on komail , meamen me pan kajela a paud , me jo nenek nan a kin kamal eki i ; a meamen , me paudeki me lokido kilar , nan i me kamal .
40005033	Komail pil ronadar , me a loki on men kaua : Koe der kaula likam ; a koe kapwaiada om kaula on Kaun o !
40005034	I indai on komail , der man kaula ! Der kaukila nanlan , pwe mol en Kot ;
40005035	Pil der jappa , pwe utipa ; pil der Ierujalem , pweki kanim en Nanmarki lapalap .
40005036	Koe pil der kaukila mon om , pwe koe jota kak on wiada pit en mona eu , en puetepuet de tontol .
40005037	Omail kajokajoi pena en : Ei ei ; jo , jo ; pwe me dauli mepukat , kin tapi jan ni me jued .
40005038	Komail ronadar , me a lokido : Por en maj en depukki por en maj ; o ni pot en depukki ni pot .
40005039	A I indai on komail , komail der palian me jued . A meamen pikir uk ni pali maun en likin jap om , pil ki on i pali teio .
40005040	O meamen , me men wa uk ala ni kapun , pwen adia jan om jakit , en pil ki on i om likau pup .
40005041	O ma meamen nidinid kin uk , en ian i mail eu , koe en ian mail riau .
40005042	Kijakijai on me kin nidinid re om , o koe der jaupei jan me poekipoeki re om !
40005043	Komail ronadar , me a lokidor : Koe en pok on men imp om ap kailonki om imwintiti !
40005044	A I indai on komail , pok on omail imwintiti kan . o kapakap kin irail , me paki komail ;
40005045	Pwe komail en japwilim en Jam omail , me kotikot nanlan . Pwe a kin kapwareda japwilim a katipin pon me jued o me mau kan , o kotin kamoredi katau pon me pun o me japun kan .
40005046	Pwe ma komail pok on , me kin pok on komail , da me pan katin pa ’mail ? Jaunopwei jota kin wia due met ?
40005047	O ma komail ranamau on ri omail akan , da me komail jikiki jan me tei kan ? Men liki kan jota kin wia due met ?
40005048	Komail ari en unjokela dueta Jam omail , me kotikot nanlan , a unjok .
40006001	KOMAIL kalaka , pwe komail der kijakij janjal mon aramaj , pwe ren udial ; pwe ede jota pwain omail ren Jam omail , me kotikot nanlan .
40006002	Ari , koe lao kijakij , ede peuk jaui mo om , duen me malaun akan kin wia nan jinakoke kan o nani al akan , pwe ren indand ren aramaj . Melel I indai on komail , re aleer arail pwain .
40006003	A koe lao kijakij , der kajale on pali main om , me pali maun om kin wiada .
40006004	Pwe om kijakij en rir ; a Jam om , me kin majani waja rir , pan kotin katini uk .
40006005	Koe lao wia kapakap , koe der raj on me malaun akan , pwe re men kapakap nan jinakoke kan , o nani al akan , pwe ren janjal mon aramaj . Melel I indai on komail , re aleer arail pwain .
40006006	A koe lao wia kapakap , ko on nan om pera , a koe lao ritinidier wanim o , ap kapakap on Jam om , me kotikot waja rir , a Jam om , me kin majani waja rir , pan kotin katini uk .
40006007	Komail lao kapakap , komail depa purepur on lokaia mal , duen men liki kan , pwe re kiki on , me re pan pwaikida ar lokaia toto .
40006008	Komail ari ender dueta irail , pwe Jam omail kotin mani meakan , me mau on komail , mon omail poeki re a .
40006009	A iet duen omail pan wia kapakap : Jam at , me kotikot nanlan . Mar omui en jaraui .
40006010	Wei omui en pwaida . Kupur omui en wiaui jappa dueta nanlan .
40006011	Kotikido ran wet at tunol kaukaule .
40006012	Lapwa jan kit dip at , dueta kit me kin lapwada koroj , me wia dipi on kit .
40006013	Eder kaluan kit ren me katikatiamau kan , a nekid kit jan ni me jued akan ,
40006014	Pwe ma komail pan makeki on aramaj dip ar akan , Jam omail nanlan pan pil makeki on komail .
40006015	A ma komail jota pan makeki on aramaj dip ar akan , nan Jam omail jota pil pan makeki on komail dip omail akan .
40006016	Komail lao kaijejol , eder maj en jan duen me malaun akan , pwe re kin kawukila maj arail , pwe aramas en kilan arail kaijejol . Melel I indai on komail , re aleer arial pwain .
40006017	A koe lao kaijejol , ujor mon om o opinok .
40006018	Pwe koe dor kajale on aramaj om kaijejol , a on Jam om , mi kotikot waja rir , a Jam om , me kin majani nan waja rir , pan kotin katini uk .
40006019	Komail der ki pena omail pai kan nin jappa , waja man en mot o mir pan kawela ia , o men pirap kin weirada o pirapala .
40006020	A komail ki pena omail pai kan nanlan , waja man en mot de mir jota pan kawela , o men pirap jota kin weirada de pirapala .
40006021	Pwe waja om pai mia ia , iei waja monion om kin pil mia ia .
40006022	Por en maj iei marain en pali war . Ari , ma maj om makelekel , war om karoj pan dir en marain ;
40006023	A ma maj om me jued , war om karoj pan dir en rotorot . A ma marain , me mi lol om , pan rotorot , daduen wan rotorot !
40006024	Jota amen me pan kak papa jaumaj riamen , pwe a pan kailonki amen , ap pok on me teio , de a pan kajampwaleki amen , ap mamaleki me teio . Komail jota pan kak papa Kot o mamon .
40006025	I me I indaiki on komail : Eder nononki on maur omail , me komail pan kan o me komail pan nim , pil jota on war omail , me komail pan likau kida . Pwe maur jo kajampwal jan kijin mana , o pali war jan likau ?
40006026	Kalelapok on manpir pan lan ; re jote , kin kamoredi , re join kin dolun , re jota kin nak pena ; ari jo , Jam omail nanlan kotin kamakamana irail ; a ia duen , komail jo kajampwal jan irail ?
40006027	A ij nan pun omail , ni a nonki , me pan kak uje pajan pein i ki tipon en pa eu ?
40006028	O menda komail nonki likau ? Kalelapok on kiop akan , me mi nan jap , duen ar kakairida . Re jota kin dodok o jota monkol pena .
40006029	A I indai on komail : Nan Jalomo ni a linan karoj jota a likau dueta apot irail .
40006030	Ari , ma iduen Kot kotin kapwataki dip , me mi nan jap , me kin mi ran wet , a lakap pan lokidokila nan kijiniai , dadue a jota pan kotin kalikauwi komail da , me pojon tikitik ?
40006031	I me komail der nononki moinda : Da me je pan kan ? De da me je pan nim ? De da me je pan likau kida ?
40006032	Pwe mepukat men liki kan kin raparapaki ; pwe Jam omail nanlan kotin mani , me mepukat karoj mau on komail .
40006033	Rapaki maj wein Kot o a pun , a mepukat karoj pan poujelan komail .
40006034	Eder nonki on lakap ; pwe lakap pan nonki on pein i ; a itar on ran eu pein a jued .
40007001	DER kadeikada , pwe komail der pakadeikada .
40007002	Pwe duen kadeik , me komail kadeikekida aramaj , iduen komail pan pakadeikada , o duen men jon , me komail kin jonki , iduen a pil pan jon on komail ,
40007003	A menda koe kilikilan diper ni maj en ri om ol , a jota kan ataut o ni maj om ?
40007004	De iaduen koe pan indan ri om ol : Aui maj , i pan ki jan diper ni maj om . A kilan , ataut apot mi ni pein maj om ?
40007005	Malaun amen koe , ki jan maj ataut ni maj om , koe ap pan kak kilan , duen om pan kak ki jan diper ni maj en ri om ol ,
40007006	Komail der ki on kidi me jaraui kot ! O omail pai kan der kajedi on mon pwik kan , pwe ren de tiak pajan , ap jaupeido nalij komail pajan .
40007007	Poeki , a komail pan tunole ; rapaki , a komail pan diarada ; letelet , a a pan ritida mo omail .
40007008	Pwe karoj , me poekipoeki , kin tunole ; o me kin raparapaki , kin diarada ; o me kin letelet , nan a pan ritida mo a .
40007009	De ij aramaj nan pun omail , ma na putak pan poeki kijin prot , pan ki on i takai eu ?
40007010	De ma a poeki mam amen , pan ki on i jerpent amen ?
40007011	Ari , ma komail me jon jued , ap aja , ki on noumail jeri kan kijakij mau , melel kaualap Jam omail , me kotikot nanlan , pan kotiki on , me poeki re a me mau kan .
40007012	Ari meakaroj , me komail men , aramaj en wiai on komail , i me komail en wiai on irail , pwe iei kapun o jaukop akan ,
40007013	Pedelon on nan wanim tätik ! Pwe wanim me walek o al me tälap , me kodilan mela , o irail me toto , me kin pedelon on waja o .
40007014	A wanim me watikitik , o al me tätik , me ko on maur o irail me malaulau , me kin diarada .
40007015	Komail kalaka jaukop likam akan , me kin pwara don komail ni likau en jip , a lole irail jon en kidi komad .
40007016	Komail pan aja kin irail ni arail wa . Pwe da , aramaj pan kak dolun jan wain ni karer , de pik jan ni tuka kamadak ?
40007017	Nan iduen tuka mau karoj kin wa mau , a tuka jued kin wa jued .
40007018	Tuka mau jota kak wa jued , o tuka jued jota kak wa mau .
40007019	Ari tuka karoj , me jo wa mau pan paledi o lokidokila nuni iai .
40007020	Ari , komail pan aja kin irail ni arail wa .
40007021	Kaidin karoj , me kin kajokajoi on ia : Main , Main , pan pedelon on nan wein nanlan , a me kin wiawia kupur en Jam ai , me kotikot nanlan .
40007022	Me toto pan kajoi on ia ni ran o : Main , Main , kit jo kokopadar ni mar omiu , o ni mar omui kaujaki tewil akan , o ni mar omui wia kidar manaman toto ?
40007023	I ap pan indai on irail : I jota mail aja komail , kowei jan ia , komail me kin wiada me jued .
40007024	A meumen ronada ai padak pukut ap peiki on , I pan karajai on i ol lolokon amen , me kauada im a pon paip ,
40007025	Katau lao moredi , o lakape pwilipwiledo , o an me iripoki don im o , a jota ronki pajan , pweki a kakauda pon paip .
40007026	O meamen ronada ai padak pukat , ap jota kapwaiada , nan a pan rajon ol pweipwei men , me kauada im a pon pik en oror .
40007027	Katau lao moredi o lapake pwilipwilido , o an ma irepoki don im o , a ronki pajan ; o a ronk laud melel ,
40007028	Kadekadeo Iejuj lao kaimwijokela majan pukat , pokon o ap puriamuiki kaualap japwilim a padak o .
40007029	Pwe a kotin kawewe on irail ni manaman , a jota dueta arail jaunkawewe kan .
40008001	A LAO kotido jan nin dol o , pokon kalaimun idauendo i .
40008002	A kilan , ol tuketuk amen ap kodo poni i indada : Main , ma re kotin kupura , re pan kak on kamakele ia da .
40008003	I ari kotin kapawei lim a , jair i , majani : I men , koe en makelekel ; ari , a tuketuk ap madan modi jan .
40008004	Iejuj ap kotin majani on i : Kalaka , koe de kaireki amen ; a kola kajale on jamero pein uk , o kida mairon eu , me Mojej majani , pwen kadede on irail .
40008005	A lao kotilon on nan Kapernaum , jenturion amen apedon i poeki re a .
40008006	Indada : Main , ai ladu wonon nan deu a jomau kokon madak ap wairok kaualap .
40008007	Iejuj ap kotin majani on i : I pan kola kakelailada i .
40008008	Jenturion japen potoan on : Main , i jowar ren kotilon on nan im ai ; a ren majani eta , ai ladu up pan kelailada ,
40008009	Pwe aramaj amen nai , me mi pan mana en kaun akan , ap kaunda jaunpei kai . A ma i pan indan amen : Kowei , a pan kola , o on amen : Kodo , a pan kodo , o on ai ladu : Wiada met , a pan wiada .
40008010	Iejuj lao mani mepukat , ap kotin puriamuiki , majani on irail me idauendo : Melel I indai on komail , jon en pojon wet I jo diaradar , jota nan Ijrael .
40008011	A I indai on komail , me toto pan kodo jan maj en lan , o kapin lan , ian Apraam , o Ijaak , o Iakop ni tepel nan wein nanlan .
40008012	A me pweledan wei pan lokidokila nan rotorot liki , iei wajan maiei o teterok .
40008013	Iejuj ap kotin majani on Jenturion o : U kowei , a pan wiaui on uk duen om pojon . A ladu o ap kelailadar ni auer ota .
40008014	Iejuj lao kotilon on nan im en Petruj , ap majani , me jaulap a wonon jomau karakar .
40008015	I ari kotin jair pa a , a karakar ap ko jan . I ari pauridar papa i .
40008016	A lao jautik penaer re wa don i me toto , me tewil oko ti poa . I ari kotin kaujeki jan nen akan a majan o kakelada me jomau kan karoj .
40008017	Pwen pwaida , me lokido ren jaukop Iejaia , me majani : A kotin ale on pein i atail luet akan , o wa atail jomau kan .
40008018	Iejuj lao kotin majani aramaj toto pokon don i , ap kotin majani , ren kotela palio palilan jed o .
40008019	Jaunkawewe men ap pwara do potoan on i : Jaunpadak i pan idedauen ir waja karoj re pan kotila ia .
40008020	Iejuj kotin majani on i : Pokj akan por arail mia , o manpir en pan lan paj arail mia , a Nain aramaj jota wajan kaulawei mon a .
40008021	O amen jan nan pun en japwilim a tounpadak kan potoan on i : Main re kotin mueid on ia en kola maj jarepedi ai papa .
40008022	A Iejuj kotin majani on i : Idauen ia do ! Me melar akan en jarepedi pein ar melar akan .
40008023	A lao kotida pon jop o , japwilim a tounpadak kan idauenla i .
40008024	A kilan , ap onionidar nan jed , iluk kan ari kadupaledi jop o , a i kotin jaimokelar .
40008025	Japwilim a tounpadak kan ap kai don i , kaupada i , potoan on : Main , re kotin dore kit ala , kit pan mela !
40008026	A ap kotin majani on irail : Komail me pojon tikitik , da me komail majak ki ? I ari kotin kipadar majani on an o jed , ap molelar kaualap .
40008027	Aramaj akan puriamuiki indada : Daduen men et , me an o jed kin peiki on ?
40008028	A lao kotin lei on palio nan jap en men Kerkajin , ol riamen , me tewil oko ti poa , ap tu on i ; ira kodado jan nan joujou kai , me makar kaualap , o jota me kak weid waja o .
40008029	A kilan , ira weriwer indada : Iejuj Japwilim en Kot , da me kit en wia re omui ? Kom kotido kame kit mon anjau o leler ?
40008030	A pwin pwik kalaimun mi kaila wei manamana jili .
40008031	Tewil oko ap poeki re a indada : Ma kom pan kauje kit ala , ap mueid on kit , en tilon nan pwin pwik o .
40008032	I ari kotin majani on irail : U ko on ! Irail keredi jan , rap tilon nan pwin pwik o . A kilan , pwin pwik o tandaui , tanedi on waja ukedi nan jed , irail ari mopelar nan pil o .
40008033	Jilepa kan ap tandaui tanlon on kanim o kakaireki meakaroj , duen me wiaui on me tewil ti poa ko .
40008034	A kilan , toun kanim koiei jan pokon don Iejuj . Irail lao kilaner i , rap poeki , a en kotila jan jap arail .
40009001	I ARI kotida pon jop o , kotela pur on japwilim a kanim .
40009002	A kilan , re wa don i me jomau kokon madak , me wonon pon pet . Iejuj lao kotin majani ar pojon , ap majani on me jomau kokon madak : Nai , kaporopor mau , dip om akan me lapwadar .
40009003	A kilan , jaunkawewe kai monemoneloleki : Lap o kin lalaue .
40009004	A Iejuj lao mani arail lamelam , ap kotin , majani : Menda komail lamelam jued nan monion omail ?
40009005	Pwe ia me monai ren inda : Dip om akan lapwadar ! De inda : Uda aluwei ?
40009006	A pwe komail en aja , me Nain aramaj me manaman on lapwada dip nin jappa iei me a kotin majanieki on me jomau kokon madak : Uda , ale ki om ko on deu om !
40009007	I ari udar , koieilar deu a .
40009008	Pokon lao kilaner mepukat , rap malamalauak kila kapina Kot , me kotiki on aramaj manaman due met .
40009009	Iejuj lao kotiwei jan waja o , ap majani aramaj amen , me ad a Matäuj , me momod nan deun nopwei , ap kotin majani on i : Idauen ia do ! I ari uda idauenla i .
40009010	Kadekadeo a lao kaipokedi konot nan im o , kilan jaunopwei o me dipan me toto ian Iejuj o japwilim a tounpadak kan konokonot .
40009011	Parijär akan lao kilaner met , ap indan japwilim a tounpadak kan : Da me omail Jaunpadak ianki jaunopwei o me dipan akan konokonot ?
40009012	Iejuj lao mani mepukat , ap kotin majani : Me kelail akan jota mau on jaunwini , pwe me jomau eta .
40009013	A komail kola , padakki wewen kajoi pot et : I kin polauleki kadek a kaidin mairon ijij . I kodon eker don kalula me dipan akan , a kaidin me pun kan .
40009014	En Ioanej a tounpadak kan ap pwara don re a potoan on : Da me kit o Parijär akan kin kaijejol pan pak toto , a japwilim omui tounpadak kan jota kin kaijejol ?
40009015	Iejuj ap kotin majani on irail : Da , toun kamadip en kapapaud pan kak kamauk ni anjau ol kamot mi re ’rail ? A kadekadeo eu ran ol kamod pan peukawei jan irail , re ap pan kaijejol .
40009016	Jota amen me kin deipinaki likau kap likau marin , pwe me depin a pan teirok jan likau o , a por o pan laudela .
40009017	Pil jota amen me kin kodie on wain kap nan ed marin , a ma ei ed akan pan ola , a wain pan wudokela , o ed akan pan ola . A re kin kodie on wain kap nan ed kap , ira karoj ap nekinek mau .
40009018	Ni a kotin majani on irail mepukat , kilan jaupeidi amen ap pedelon , poridi on i potoan on : Nai jeripein apton melar , a ren kotido , pwil po a lim ar , a ap pan maureda .
40009019	Iejuj ari kotida idauenla i , o japwilim a tounpadak kan pil ian .
40009020	A kilan , li amen , me nta pwilipwil par naulriau , a kai on pon palikia o jair imwin japwilim a likau .
40009021	Pwe a lamelame : Ma i doke japwilim a likau , i pan kelailada .
40009022	A Iejuj kotin jaupeila ; a lao majani i , ap kotin majani : Jeripein kaporopor mau , om pojon me kakelail uk ada . A li o kelailadar ni auer ota .
40009023	A Iejuj lao kotilon on nan im en jaupeidi o , ap majani jaunkajan o moromoron en aramaj akan ,
40009024	Ap kotin majani : Kowei jan , pwe jeripein en jota melar , pwe a mamair . Irail ap kaurureki i .
40009025	Aramaj akan lao kokok jan , i ap kotilon on , ale pa a , jeripein ap paurida .
40009026	Mepukat ap lolok jili nan jap karoj .
40009027	Iejuj lao kotila jan waja o , ol majkun riamen idauenla i , weriwer indada : Kupura kit , Komui japwilim en Dawid !
40009028	A lao kotilon on nan im o , me majkun ko ap ko don i . Iejuj ari majani on ira : Koma kamelele , me I kak on wiada met ? Ira potoan on : Ei Main .
40009029	I ap kotin jair maj ara majani : Duen oma pojon a pan wiaui on koma .
40009030	Maj ara ari pad pajan . Iejuj ap kotin kalik ira di majani : Kalaka , pwe meamen de aja !
40009031	A ira koieilar katiti jili ni jap karoj .
40009032	Ira lao koieilar , kilan , irail ap wa don i aramaj amen , me loton o tewil ti poa .
40009033	Tewil lao pakauja jan , me loton o ap lokaia ; pokon o ap malamalauak kila indada : Nan dueta met a jaikenta wiauier nan Ijrael .
40009034	A Parijär indada : Nan jaumaj en tewil akan me a kaujaki jan tewil akan .
40009035	Iejuj ap kotin kakan jili nan kanim laud o me tikitik kan kawewe nan ar jinakoke kan o padapadaki ronamau en wei , o kotin kakelada jon en jomau o luet akan karoj .
40009036	A lao majani pokon o , ap kotin kupuro kin irail , pwe irail joanianalar o dupokalar dueta jip akan , me jota jile parail .
40009037	I ap kotin majani on japwilim a tounpadak kan : Nan melel rak me kalaimun , a men dodok me malaulau .
40009038	Komail ari poeki ren Kaun en rak , en kadarala toun dodok kan nan a rak .
40010001	A LAO kotin molipe penaer japwilim a tounpadak ekriamen ap kotiki on irail manaman , en poedi nen jaut akan , pwen kauj ir wei o kamauiala jon en jomau o luet karoj .
40010002	A iet mar en wanporon ekriamen : Men maj Jimon , me maraneki Petruj , o ri a Andreaj , o Iakopuj nain Jepedäuj , o ri a Ioanej ;
40010003	Pilipuj o Partolomäuj , Tomaj o Matäuj jaunopwei men , Iakopuj nain Alpäuj , Lepäuj , me pil adaneki Tadäuj ;
40010004	Jimon men Kana o Iudaj Ijkariot men panala i .
40010005	Ekriamen pukat , me Iejuj kotin poronela , kotiki on irail kujoned eu majani : Komail der weweid nani al en men liki kan o der pedelon on nan kanim en Jamaria .
40010006	A kola ren jip akan en jaun Ijrael , me jalonalar .
40010007	A ni omail kokola komail padapadak indada : Wein nan lan korendor .
40010008	Kakeada me jomau kan , o kamaureda , me melar akan , kamakelekeleda , me tuketuk kan , o kauje wei tewil akan ; a duen komail aleer ni tiak en kijakij , iduen komail pan kijakij weita .
40010009	Komail der wewa kold , de jilper , de mata nan omail ed akan .
40010010	Pil der ed en jailok , de jakit riau , de jut , de jokon , pwe toundodok me war on kan a kijin mana .
40010011	A ma komail pan pedelon on nan kanim laud de tikitik eu , raparapaki , ma meamen mi lole , me war on ; ari , komail pan mondi re a , lao komail pan ko wei jan .
40010012	A ma komail pan pedelon on nan im o , komail pan ranamau on tou a kan .
40010013	O ma re war on , omail popol pan ko on irail ; a ma re jowar , omail popol pan pure don komail .
40010014	A waja kij meamen jota pan kajamo komail , de jota men ron omail padak , komail ari pedoi jan nan im o de kanim , ap jepede jan pwel ni nä omail .
40010015	Melel I indai on komail , nan a pan monai on jap en Jodom o Komora ni ran en kadeik o jan kanim o .
40010016	Kilan I kadar komail la duete jip akan nan pun en kidi en wel ; komail ari lolekon dueta jerpent , a tiak mau dueta muroi .
40010017	Perki aramaj , pwe re pan panalan komail kapun kan , o re pan kame komail nan ar jinakoke kan .
40010018	O Komail pan wijike won kaun o nanmarki kai pweki nai , pwen kadede on irail , o on men liki kan .
40010019	Irail lao panala komail , ede madamadaua duen tiak en omail pan lokaia ; pwe a pan ko on komail , ni auer o me komail pan inda .
40010020	Pwe kaidin komail , me lokaia , a Nen en Jam omail , me pan kalokaia komail .
40010021	A pirien eu , amen pan panala amen , pwen kamela , a jam na jeri , a jeri ko pan u on ar papa o nono , o jauaja , pwe ira en kamela .
40010022	O komail pan tantat ren aramaj karoj pweki ad ai ; a me pan dadaurata , lei imwi i me pan dorola .
40010023	A ma re pan kame komail nan eu kanim , komail ari tanala nan eu . Pwe melel I indai on komail , komail jota pan kanikiala kanim en Ijrael karoj , Nain aramaj lao pwarador .
40010024	Tounpadak jota kin laude jan a jaunpadak , de ladu laude jan a monjap .
40010025	A itar on tounpadak , en paroki on a jaunpadak o ladu dueta a monjap . Ma re kaadaneki kaun en im o Peeljepup , nan melel kaualap , re pil pan wiai on toun im akan dueta .
40010026	Komail ari der majak irail , pwe jota me rir kot , me jo pan janjaleda , o me okiok , me jo pan kadiarokad .
40010027	Me I indai on komail nan rotorot , i me komail katiti nan marain ; o me pan ko on nan jalon omail , i me komail pan kalok jili pon im akan .
40010028	Komail der majak irail , me kin kemela pali war , ap jota kak on kamela pali nen . A komail majak melel i , me kak on kajopokela pali war o nen nan pweleko .
40010029	Jiok riamen jota kin netila ni denar eu ? Ari jo , jota amen ira pan pupedi nan pwel , ma jota pwilijan ren Jam omail .
40010030	Ari pit en mon’ omail karoj me wadawad penaer .
40010031	Komail ari der majak , pwe komail me mau jan jiok toto .
40010032	Meamen pan ponaja ia mon aramaj , nan i me I pan ponaja ren Jam ai , me kotikot , nanlan .
40010033	A meamen ponjaja ia mon aramaj , nan i me I pil pan ponjaja ren Jam ai , me kotikot nanlan .
40010034	Eder kiki on , me I kodon kamuei maula jappa ; kaidin muei mau , me I kokido , a kodlaj pot .
40010035	Pwe I kodon kaliak toror pajan aramaj on jam a , o jeripein on in a , a li o on en a paud a nono .
40010036	O pein toun im en aramaj amen pan a imwintiti .
40010037	Me pok on jam de in a lapa jan a pok on ia , nan a jowar ia . O me pok on na putak de jeripein lapa jan a pok on ia , nan a jowar ia .
40010038	A me jo ale a lopu o idauen ia do , nan a jowar ia .
40010039	Me pan diar maur , i me pan katia jan , a me kajela maur a pweki nai , i me pan diarada .
40010040	Meamen kajamo komail , kin kajamo ia , a me kin kajamo ia , nan a kin kajamo i , me kadar ia do .
40010041	Meamen kajamo jaukop amen ni mar en jaukop , pan ale pwain en jaukop amen . Me kajamo pun amen ni mar en me pun amen pan ale pwain en me pun amen .
40010042	O meamen pan ki on dal en pil lamelamur eu , pwe amen tikitik pukat en nim , ni mar en tounpadak amen , melel I indai on komail , a jota pan katia jan pwain a .
40011001	KADEKADEO Iejuj lao kaimwijokela a majan on japwilim a tounpadak ekriamen , ap kotila jan waja o , pwen kaukawewe o padapadak nan ar kanim akan .
40011002	A Ioaneij lao roner nan imaten wiawian Krijtuj , ap poronela a tounpadak kai .
40011003	Kalelapok re a : Ir me pan kotido , de jen auiaui amen ?
40011004	Iejuj kotin japen majani on irail : Komail kowei kaireki Ioanej , me komail ron o kilan :
40011005	Me majkun akan kin kilan waja , o me danidan kan kin alu , o me tuketuk kan kin makeladar , o me jalonepon kan kin ron waja , o me melar akan kin maureda , o ronamau kin loloki on me jamama kan .
40011006	O meid pai , me jota pan makar kin ia .
40011007	Mepukat lao kokola , Iejuj ap kotin tapiadar mamajani on pokon o duen Ioanej : Da me komail koieila en kilan nan jap tan ? Alek pot , me kin dueduälokki an ?
40011008	De da me komail koieila en kilan ? Aramaj amen nan likau muterok ? Kilan , me kin likau kida likau muterok , kin mi nan im en nanmarki kan .
40011009	De da me komail koieila en kilan ? Jaukop amen ? Ei I indai on komail a laude jan jaukop amen .
40011010	Pwe iei i , me intinidier : Kilan I kadarala mo ’mui ai men kadar , me pan koko al mo ’mui .
40011011	Melel I indai on komail , jota me ipwidi jan ren li akan , me laude jan Ioanej jaunpaptaij . Ari jo , me tikitik nan wein nanlan , iei me laude jan i .
40011012	A jan ni muein Ioanej jaunpaptaij kokodo lel met wein nanlan kokido eta manaman , ari me manaman akan kin koledi on irail .
40011013	Pwe jaukop karoj o kapun kokopadar lao lel Ioanej .
40011014	O ma komail men duki on , nan iei Eliaj , me pan kodo .
40011015	Me jalon a mia , men ron , i en ron !
40011016	A da me I en karajai on di wet ? A raj on jeri kan , me kin momod nan wajan net akan o likelikwir on kij arail ,
40011017	Indada : Kit kajan on komail , a komail , jota kakalek ; kit kauleki on komail kaul en mamauk , a komail jota janejan .
40011018	Pwe Ioanej pwarado , ap jota kan o nim , a re kin inda : Nan tewil kin ti poa .
40011019	Nain aramaj pwarado , manamana o nim , a re kin inda : Kilan , me kaped en mana o kamom jakau , kompoke pan jaunopwei o me dipan akan , a lolekon o kin diarok kida na jeri ko .
40011020	A kotin tapiada kidaueda kanim akan , me a wiai oner manaman to to , aki re jota kalula :
40011021	Juedi on uk Korajin ! Juedi on uk Petjaida ! Pwe ma manaman akan , me wiaui on uk er , wiauier on Tiruj o Jidon , nan melel re pan pitipit kalula nan tuk en likau o nan paj .
40011022	A I indai on komail , a pan monai on Tiruj o Jidon ni ran en kadeik jan komail .
40011023	A koe Kapernaum , me paidar lel nanlan , pan pijikindi nan pweleko ; pwe ma manaman akan , me wiaui on uk er , wiauier on Jodom , nan a pan mimieta lao lel ran wet .
40011024	A I indai on komail , a pan monai on jap en Jodom ni ran mi kadeik jan koe .
40011025	Ni anjau ota Iejuj kotin tapiadar majani : I kapina komui Jam , Kaun pan lan o jappa , me komui okila mepukat jan me lolekon o koiok kan , ap kajale on jeri pwelel akan .
40011026	Ei Jam ai , pwe iduen me komui kupukupura .
40011027	Meakaroj muei on ia er jan ren Jam ai , o jota amen , me aja japwilim a Ol , pwe Jam eta , o jota amen , me aja Jam , pwe japwilim a Ol eta , o me japwilim a Ol pan kajale on .
40011028	Komail karoj , me panadar o toutoular kodo re i I pan kamoleilei komail la .
40011029	Ale on komail ai iok , o padakki jan ia ; pwe Nai me opampap o karakarak melel , komail ari pan diarada kamol pan nen omail .
40011030	Pwe ai iok me manai , o katoutou pai me marara .
40012001	I ANJAU o Iejuj kotila nan mat en korn ni ran en japat , a japwelim a tounpadak kan men manadar , rap doluna jan wan korn o kankan .
40012002	Parijär lau kilaner mepwukat , rap patoan on i : Majani , japwilim omui tounpadak kan kin wiada , me jota pun , en wiaui ni ran en japat .
40012003	A kotin majani on irail : Komail jota doropwe , me Dawid wiadar ni a o ian akan men manadar ?
40012004	Duen a pedelon on nan im en Kot o kankan prot en kajanjal , me jota pun , i o ian akan en kan , pwe jamero akan eta .
40012005	De komail jota wadoker nan kapun o , duen jamero akan ar kin kaupali ran en japat nan im en kaudok ni ran en japat , ap jota dip arail ?
40012006	A I indai on komail , i , me laude jan im en kaudok , mi waja kij et .
40012007	A ma komail pan aja wewen kajoi pot et : I kin polauleki kadek a kaidin mairon ijij , komail jota pan kadeikada me makelekel akan .
40012008	Pwe nain aramaj pil udan Kaun en japat .
40012009	A kotila jan waja o , ap kotilon on nan ar jinakoke .
40012010	A kilan , aramaj amen mia , me pa a motorlar . Irail idok re a indada : Me pun , en kakelailada ni ran en japat ? Pwe ren kadipa i .
40012011	I ari kotin majani on irail : Ij aramaj nan pun omail , me na jip amen mia , ma a pupedi on nan por ni ran en japat , a jo pan poridi on , kida jan ?
40012012	A iaduen aramaj amen jota kajampwal kaualap jan jip amen ? I me aramaj amen kak wia kida me mau ni ran en japat .
40012013	I ap kotin majani on aramaj o : Kapa wei pa om ! I ari kapa wei , ap maular dueta pali teio .
40012014	Parijär ap pedoi jan o kapukapun pena , duen ar pan kamatala i .
40012015	Iejuj lao mani met , ap kotila jan waja o , a pokon kalaimun idauenla i ; i ari kakelailadar irail karoj .
40012016	O majani on irail , ren der kalok jili i .
40012017	Pwen pwaida , me lokido ren jaukop Iejaia , me majani :
40012018	Kilan , i ai ladu , me I piladar , o kompokepa i , me I kin polaule kida . I pan aude kin i Nen i , o a pan kajale on men liki kan duen kadeik o .
40012019	Nan a jota pan akamai de weriwer , o jota amen me pan ron nil a pon al akan ,
40012020	A jota pan katip pajan alek luet o , o a jota pan kakundi wik inkinkon o , lao a pan kaimwijokala kadeik o .
40012021	O men liki kan pan kaporoporeki mar a .
40012022	Me tewil ti poa men , me majkun o loton ap wijike don i ; i ari kakelailada i , a me majkun o loton ap lokaia o kilan waja .
40012023	Aramaj karoj ap malamalauak kila indada : Kaidin i japwilim en Dawid ?
40012024	A Parijär akan lao ronadar , rap indada : Nan jota , me lap en kaujeki wei tewil akan , Peelje pup eta , jaumaj en tewil akan .
40012025	I ari ani ar lamelam majani on irail : Wei karoj , ma tou a kan pan u pena nan pun ar , a pan ola , o ma toun kanim de toun im eu pan u pena nan pun ar , a jota pan pwaida .
40012026	O ma Jatan pan kauje wei Jatan , a pan u on pein i , a iaduen a wei pan kak pwaida ?
40012027	Ma I kin kaujeki wei Peeljepup tewil akan , a ij me noumail jeri kan kin kauje kin irail ? Irail ari pan omail jaunkapun .
40012028	A ma I kaujaki wei Nen en Kot tewil akan , nan wein Kot lel on komail er .
40012029	De iaduen , ij me pan kak kolon on nan im en me kelail amen , kulia jan a kapwa , ma a jo jaliedi maj me kelail o ? A ap pan kak kulia jan a kapwa .
40012030	Meamen me jota ian ia , iei me palian ia ; o me jota kin dolun penan ia , iei me kin kajapoka pajan .
40012031	I me Nai indai on komail , dip karoj o lalaue pan kak lapwa jan aramaj , a lalaue on Nen jota pan lapwa jan aramaj .
40012032	O me pan lalaue Nain aramaj , a pan lapwa jan i ; a me pan lalaue Nen jaraui , a jota pan lapwa jan i , jota nan muei met pil jota nan muei kokodo .
40012033	Padukedi tuka mau pot , a wa pan mau ; de padukedi tuka jued apot , a wa pan jued . Pwe tuka kin diarok kida wa .
40012034	Wan jerpent komail , iaduen komail kak lokaia mau , pwe komail me jued ? Pwe aua kin lokaia jan nan audepan monion o .
40012035	Aramaj mau kin kida me mau jan nan pai mau en monion i , a aramaj jued kin kida me jued jan nan pai jued en monion i .
40012036	A I indai on komail , lokaia mal karoj , me aramaj inda , pan puk on ir ni ran en kadeik o .
40012037	Pwe jan ni om kajokajoi koe pan kapun kila , o jan ni om kajokajoi koe pan pakadeikada .
40012038	Jaunkawewe o Parijär kai ap japen i indada : Jaunpadak , je men kilan kilel eu jan re omui
40012039	A i me kotin japen majani on irail : Di jued o kamal o kin rapaki kilel eu , a jota kilel eu , me pan janjal on irail , pwe kilel en jaukop Iona eta .
40012040	Pwe duen Iona a mimi nan kaped en mam kalaimun amen ran jilu o pon jili pon , iduen Nain aramaj pan mimi nan monion en jappa ran jilu o pon jili pon .
40012041	Ol en Niniwe kan pan u on di wet ni kadeik lapalap o pan kadeikada , pwe re kalula ni ar ronadar padak en Iona , a kilan , me laude jan Iona mi met .
40012042	Li nanmarki en pali air amen pan u on di wet ni kadeik lapalap o pan kadeikada ; pwe a pwurado jan ni imwin jappa , pwen ron lolekon en Jalomo . A kilan me laude jan Jalomo mi met .
40012043	Nen jaut lao kowei jan ren aramaj o , a kin tanatan jili nan jap tan akan , rapaki wajan kamol , a jota , me a diarada .
40012044	I ap kin inda : I pan purelon nan im ai , me i pedoi janer . A lao puredo , a diar me a tan , kokok , o kapwater .
40012045	I ari mi koieila , ale on i nen ijimen , me jued jan pein i ; irail lao pedelon on lole , rap kaukaujon ia , a aramaj pan jued jan maj . Iduen a pan wiaui on di jued wet .
40012046	A ni a kotin majani on pokon o mepukat , kilan , in a o ri a ol akan u liki , re men lokaia on i .
40012047	Amen ap potoan on i : Re kotin mani , in ar o ri ar ol akan mimi liki o men lokaia on ir .
40012048	A a kotin japen majani on , me kaireki on i : Ij in ai o ij ri ai ol akan ?
40012049	Ap kotin kapawei lim a pon japwilim a tounpadak kan majani : Kilan , in ai o ri ai ol pukat !
40012050	Pwe meamen , me kin wia kupur en Jam ai , me kotikot nanlan , nan i me ri ai ol , o ri ai li , o in ai .
40013001	NI ran ota Iejuj kotila jan nan im o , ap kaipokedi pon oror .
40013002	A pokon kalaimun pokon don i , i ari kotidan pon jop pot , kaipokedi , a pokon o udar pon oror o .
40013003	I ari karajerajeki on me toto majani : Kilan , jaunkamor o kolan kamorok .
40013004	Ni a kamokamorok , akai ap moredier on pon kailan al , manpir ap pirido nam ir ala .
40013005	A akai moredier waja takain , waja pwel pedeped ; ir ari pitipit wojadar pweki jota pwel lole .
40013006	A katipin lao dakaradar , re motoredier o monelar , pweki jota kalau ar .
40013007	A akai moredier nan tuka teketek ; a tuka teketek wojadar kajoka ir ala .
40013008	A akai moredier nan pwel mau o wadar : Akai pan me epuki , akai me woneijok , akai me jileijok .
40013009	Me jalon a mia , men ron , i en ron !
40013010	Tounpadak kan ap pwarado potoan on i : Da me re kotin kaukawewe on irail ni karajeraj akan ?
40013011	A kotin japen majani on irail : A muei on komail er , en aja , me rir en wein nanlan , a ap jota muei on mepukat .
40013012	Pwe me a mia , ekij pan ko on , pwen aneki me laud ; a me jota a mia , nan a pan katia jan , me mi re a .
40013013	I me I padaki on irail ni karajeraj . Pwe re kilan waja , ap jota kin kilan , o ron waja , ap jota kin ron , pwe re jota kin dedeki .
40013014	Nan irail kapun pan kokop en Iejaia , me majanier : Komail pan ronki jalon omail , ap jota dedeki , o kilanki maj omail , ap jota weweki .
40013015	Pwe monion en aramaj pukat kapitakailar , o jalon arail ponlar , o re kamair pena maj arail . Pwe kadekadeo re de kilanki maj arail , o ronki jalon arail , o lolokonki monion arail , o wukila , a I de kakel irail ada .
40013016	A maj omail meid pai , pwe re kilan waja , o jalon omail , pwe re ron waja .
40013017	Pwe melel I indai on komail , jaukop o me pun akan me toto , me anane en kilan , me komail kin kilekilan , ap jota kilaner , o en ron , me komail kin roneron , a re jota ronadar .
40013018	Komail ari ron karajepa wet duen jaunkamorok :
40013019	Meamen ron majan duen wei o ap jota dedeki , me jued ap pwarado , katia jan , me kamoremoredier nan monion i , a iei i , me ale war akan pon kailan al o .
40013020	A me kamoremoredier waja takain , iei i , me kin ronada majan o , ap pitipit peren kida ale ;
40013021	A jota kalau a re a , pwe a lol majaran , pwe anjau apwal o kamekam lao pwaida pweki majan o , a ap madan makar kida .
40013022	A me kamoremoredi on nan tuka teketek , iei i , me kin ronada majan o , a anan en pai en jappa o widin en dipijou kan kin kajokela majan o , ap jo wa .
40013023	A me kamoremoredi nan pwel mau , iei i , me kin ronada majan o , ap dedeki o wada ; akai kin pan me epuki , a akai me woneijok , a akai jileijok .
40013024	A kotiki on irail er pil apot karajeraj majani : Wein nanlan rajon aramaj amen , me kamoredi war mau nan jap we .
40013025	A aramaj lao mairelar , a imwintiti ap pwarado kamoredier dip nan pun en korn ap koieila .
40013026	A tuka lao wojadar o wadar , dip ap pil pwaradar .
40013027	Ladu en kaun pan im o kan ap pwara don i potoan on i : Main , kaidin war mau , me kom kotin kamoredier nan jap omui ? A iaduen dip , a ko jan ia ?
40013028	A majani on irail : Aramaj mor jued amen me wiadar . Ladu kan ap potoan on i : Kom kotin mauki , jen kola matiada jan ?
40013029	A majani : Iermen , pwe komail der matia jan dip ianaki korn .
40013030	A karoj pan mimieta lao anjaun rak ; ni anjaun rak i pan indan men dolun kan : Ki pena maj dip akan , pira pena ni kap akan , pwe aramaj en karonala , a korn ki pena nan ai im en nak .
40013031	A kotiki on irail pil apot karajeraj majani : Wein nanlan rajon wan tuka eu , me aramaj amen ale , padukedi on nan jap we ,
40013032	Me tikitik jan war karoj , a a lao wojada , a kalaimun jan dip akan , o wiala tuka laud apot , manpir en pan lan akan ap pokon pena o mimi nan ra a kan .
40013033	A pilapot karajeraj me a kotin majani on irail : Wein nanlan rajon kalep kij , me li amen ale okila nan kajak en plaua jilu , karoj lao mutala .
40013034	Mepukat karoj Iejuj kotin padapadaki ni karajeraj on pokon o , o jota , me a kotin padaki on irail , ma jota ni karajeraj .
40013035	Pwen pwaida me lokido ren jaukop o , me majani : I pan ki pajan au ai , pwen karajeraj o pan kasanjaleda me rir akan jan ni tapin kaua .
40013036	A ap kotin kadar pajan pokon o , kotilon on nan tanpaj o . Japwilim a tounpadak kan ap kai don i potoan on : Re kotin kawewe on kit karajepan dip nan matual o .
40013037	A kotin japen majani : Me kamoredi war mau , iei Nain aramaj .
40013038	Matuel iei jappa . War mau iei toun wei . Dip iei nain mejued .
40013039	Imwintiti , me kin kamor ir edi , iei tewil . Rak me kaimwijoke pan jappa . Jaundolun pene iei tounlan kan .
40013040	A duen dip akan a kin uja jan ron kila kijiniai , iduen a pan wiaui ni imwin kaua .
40013041	Nain aramaj pan kadarala na tounlan kan , o re pan ki jan nan wei men kamakar karoj , o me kin wiawia me jued .
40013042	O re pan kajapok ir alan len kijiniai iei wajan mamaiei o teterok .
40013043	Me pun kan ap pan linalin dueta katipin nan wein Jam arail . Me jalon a mia , men ron , i en ron !
40013044	Wein nanlan rajon pai eu , me rir nan matuel , me aramaj amen diaradar ap okila , o peren kida , koieila , netikilar karoj , me a naineki , ap netiadar matuel o .
40013045	Wein nanlan pil rajon jaunet amen , me raparapaki takai kajampwal kai .
40013046	A lao diaradar eu , me kajampwalia , ap koieila netikilar a dipijou karoj , netiada i .
40013047	Wein nanlan pil rajon uk apot , me kin kadudi nan jed , pwen oro pena jon karoj .
40013048	A lao direla , re kin apiadado pon oror , ap mondi pena , deuk on me mau akan nan dal akan , a me jued akan re kin kajela .
40013049	Nan iduen a pan wiaui ni imwin kaua : Tounlan kan pan koieila , katoror jan me jued akan me pun kan .
40013050	O kajapok ir alan len kijiniai , iei wajan maiei o teterok .
40013051	Iejuj kotin majani on irail : Komail weweki mepukat karoj ? Re potoan on : Ei Main .
40013052	A ap kotin majani on irail : I me jaunkawewe karoj , me jukujukuleki wein nanlan me rajon kaun pan im eu , me kin kapwareda jan a pai me kap o me marin .
40013053	Kadekadeo Iejuj lao kaimwijokela karajeraj pukat , ap kotin koieila jan waja o .
40013054	A koti don udan jap we kawewe on irail nan ar jinakoke . Irail ari puriamui kila indada : Lolekon en Ol men et o a manaman akan ko jan ia ?
40013055	Kaidin i nain kapenta ? In a jota adaneki Maria ? O ri a ol akan Iakop , o Iojep , o Jimon , o Iudaj ?
40013056	O ri a li akan , kaidin irail karoj mi re atail ? Ari , ia waja mepukat ko jan ia ?
40013057	O irail makar kin i . A Iejuj kotin majani on irail : Jota waja me jaukop jo waui ia , nan jap we ota o ren jau i ko .
40013058	I ari jota wiadar manaman toto waja o pweki ar jopojon .
40014001	I DOKAN nanmarki Erodej roner duen wiawia en Iejuj .
40014002	Ap majani on japwilim a ladu kan : Nan i Ioanej jaunpaptaij , a mauredar jan ren me melar akan , i me a wia kida manaman pukat .
40014003	Pwe Erodej koledier Ioanej o jaliedier on nan imaten pweki Erodiaj en ri a Pilip a paud .
40014004	Pwe Ioanej me majani on i : A jota muei on komui en ale i .
40014005	O a men kamela i , a a majak aramaj akan , pwe re wiakin i jaukop amen .
40014006	A en Erodej a ran en ipwidi wiauier , nain Erodiaj jeripein ap kakalek mo ’rail , i me Erodej peren kidar .
40014007	I ari inauki on i , me a pan ki on i , meakaroj , me a pan poeki , ap kotin kaula ,
40014008	A lao pwili jan in a , ap potoan on : Kotiki don ia monan Ioanej jaunpaptaij pon dal wet .
40014009	Nanmarki ap kupur juedelar ; a pweki a kaula o pweki irail , me ian i kot ni tepel o , a majani ren ki on i .
40014010	I ari poronelar en lepuk jan manan Ioanej nan imaten .
40014011	Mona ap wijikedor pon dal eu , ap panalan jeripein o , i ap wala ren in a .
40014012	A tounpadak kan ap pwarador , ale kalep a , jarepedier , rap kola kaireki Iejuj .
40014013	Iejuj lao mani mepukat , ap kotin ianalar jop pot , kotilan jap tan eu . Pokon lao ronadar , rap idauenla i japajapal jan nan kanim akan .
40014014	A lao kotila jan waja o , ap kotin majani pokon kalaimun , ap kupuro kin ir ala , o kotin kakelada , me jomau re ’rail .
40014015	A lao jautik penaer japwilim a tounpadak kan kaidon i potoan on : Jap tan eu met o anjau daulier ; re kotin kadar pajan pokon o , pwe ren kola nan kanim akan , netiada kan ar mana .
40014016	A Iejuj kotin majani on irail : Jota kare pan ar kola , komail pan katunole irail .
40014017	A irail potoan on i : Jota at tunol met , lopon en prot eta limau o mam eta riamen .
40014018	A a kotin majani : Wa don ia !
40014019	A ap kotin majani , pokon en mondi nan ra , ap kotikida lopon en prot limau o mam riamen , ap kotin majanda nanlan , laolaoki pilitiki pajan o kotiki on tounpadak kan lopon en prot oko a tounpadak kan ap nek on pokon o .
40014020	Irail karoj ari mana o medier ; rap deuk pena kopou en maremor eijok riau luan kamadip o .
40014021	A irail , me manaer , me ol limekid a li o jeri kan jota ian wadawader .
40014022	A ap kotin pain tounpadak kan , ren keredi pon jop pot , pwe ren madanwei mo a lel palio , lao a pan kotin kadar pajan pokon o .
40014023	A lao kotin kadar pajan ponkon o , ap kotin kelepelar pon nana eu , pwen laolao . A lao , jautik penaer i eta , me kotikot waja o .
40014024	A jop o mi ni ailepan jed o lujilujeki iluk kan pwe an udo jan moa .
40014025	A kadekadeo nan lukepan pon Iejuj ap kotikot ko don irail pon jed o .
40014026	A tounpadak kan lao kilaner i kotikot jili pon jed o , ap majapwekadar indada : Ani amen ! Irail ap weriwer pweki ar majak .
40014027	A Iejuj kotin madan kajoi on irail majani : Kaporopor mau , pwe Nai met , der majak !
40014028	A Petruj japen i patoan on : Main , ma ir , re kotin majan don ia , i en kowei re ir pon pil o .
40014029	A ap kotin majani : Ukedo ! Petrus ap keredier jan nan jop o , weweid pon pil o , pwen kola ren Iejuj .
40014030	A lau kilaner an ma , ap majapwekadar , a ni a pan kirila , a weriwer indada : Main kupwura ia !
40014031	Iejuj kotin madan kapawei lim a koledi i , majani on i : O koe meid pojon tikitik , da me koe jo pojonki ?
40014032	Ira lao kotidar pon jop o an ap moledier .
40014033	A toun jop o ap kaion i , poridier potoan on : Melel ir me Japwilim en Kot !
40014034	Irail lao kotin kotela , rap kotilan jap Kenejaret .
40014035	Toun jap o lao aja i , rap kadar jili waja karoj , o re wa don i me jomau kan karoj ,
40014036	O poeki re a , ren potoan jair ta imwin japwilim a likau . A karoj , me jair i kelailadar melel .
40015001	PARIJÄR o jaunkawewe kan ap ko don i jan Ierujalem , kalelapok re a :
40015002	Menda japwilim omui tounpadak kan tiakedi padok en kaua ko ? Pwe re jota kin omiom ni ar pan kan prot .
40015003	A i kotin japen majani on irail : Menda komail pil tiakedi kujoned en Kot pweki omailpadok kan ?
40015004	Pwe Kot kotin kujonedadar majanier : Kakaki jam om o in om , o meamen lalaue jam a de in a , i en kamela .
40015005	A komail kin inda : Meamen indan jam a o in a : Korpan , iet wewe : Mairon eu , me koe men aneki jan ia ; komail inda , dene jota dip a ; i ari jota pan kakaki jam a o in a .
40015006	Iduen omail tiakedi kujoned en Kot pweki omail padok kan .
40015007	Malaun akan komail , nan melel , me Iejaia kokopadar iran komail , ni a majani :
40015008	Aramaj pukat kin kaka kin ia au arail , a monion arail me doo jan ia ;
40015009	Ari , me mal ar kaudok ia , pwe kujoned en aramaj eta , me re kin kaukawewe .
40015010	I ari molipe pena aramaj akan majani on irail : Ron o weweki !
40015011	Kaidin me kin ko on nan aua kin kajaminela aramaj , a me kin ko jan nan aua , i me kin kajaminela aramaj .
40015012	Tounpadak kan ap kodo , potoan on i : Re kotin mani , me Parijär akan makar kida ni ar ronadar majan o ?
40015013	A kotin japen majani : Tuka karoj , me kaidin Jam ai nanlan , padukedier , pan weiweida .
40015014	Puei jan irail ; irail me majkun , ap kalua me majkun akan . A ma me majkun amen pan kalua me majkun , nan ira karoj pan pupedi on nan por o .
40015015	Petruj ap japen potoan on i : Re kotin kawewe on kit karajeraj pot et .
40015016	I ari kotin majani : Komail pil jota lolekon ?
40015017	Komail jaikenta weweki , meakaroj , me kin ko on nan aua kin kodilon on nan kaped o ap kin kajapokela ?
40015018	A me kin ko jan nan aua , kin tapida jan nan monion , o i me kin kajaminela aramaj .
40015019	Pwe jan nan monion o lamelam jued kin tapi jan ia : Kamela aramaj , o kamal , o nenek , o pirap , o kadede likam , o lalaue .
40015020	Jon pukat , me kin kajaminela aramaj . A jo omiom ap mana jota kin kajaminela aramaj .
40015021	Iejuj ap kotila jan waja o , kotilan wein Tiruj o Jidon .
40015022	A kilan , li en Kanaan amen , me kodo jan waja o , likelikwir on i , potoan on : Kupura ia ! Main , ir me japwilim en Dawid ! Nai jereipein waiwairokki tewil .
40015023	A a jota kotin japen i meakot . Japwilim a tounpadak kan ap kai don i poeki re a potoan on : Re kotin kadarala i , pwe a kin likelikwir don kitail .
40015024	A kotin japen majani : Jota me I pakadara don , pwin jip en jaun Ijrael eta , me jalonalar .
40015025	A a kodo , poridi on i potoan on : Main , re kotin kupura ia !
40015026	A kotin japen majani : A jota mau , en ale en jeri ar tunol prot ap kajedi on ren kijin kidi kan .
40015027	A potoan on : Melel Main , ari jo , kijin kidi kan kin namenam maremor akan , me kin pupedi jan ni tepel en ar jaumaj .
40015028	Iejuj ap kotin japen majani on i : O li , om pojon mo laud ! A pan wiaui on uk duen me koe inon ion . Na jeripein ap kelailadar ni auer ota .
40015029	Iejuj ari kotila jan waja o , koti don liman jed en Kaliläa , a lao kotida pon dol eu ap kaipokedi waja o .
40015030	O pokon kalaimun pokon don i , me wado me danidan kai , o me majkun , o me loton , o me jikilikil , o jon toto , ap pwilikidi ni aluwilua . A ap kotin kakelail ir ada .
40015031	Pokon o ap puriamuiki ni ar kilan , me loton akan lokolokaia , o me jikilikil akan kelailadar , o me danidan kan alialu , o me majkun akan kilan waja ; rap kapina Kot en Ijrael .
40015032	Iejuj lao molipe pena japwilim a tounpadak kan a kotin majani : I ap pokela pokon en , pwe re mi re i ran jilu ap jota kan ar mana , a I jota pan kadar ir ala ni ar jota manaer , pwe ren der dupokala pon al o .
40015033	Japwilim a tounpadak kan ap potoan on i : Je pan kijan ia prot toto , men kamedela pokon et nan jap tan wet ?
40015034	Iejuj kotin majani on irail : Lopon en prot me depa mi re omail ? Irail potoan on : Me iju o kijin mam kij .
40015035	I ari kotin majani on pokon o , en mondi on nan pwel o ,
40015036	Ap kotikidar lopon en prot iju o kijin mam akai , laolaoki , pwilitiki pajan o kotiki on japwilim a tounpadak kan , a tounpadak kan ap nek on pokon o .
40015037	Irail karoj ari manaer , o medier ; irail ap deuk pena kopou iju luan kamadip o .
40015038	A irail , me manaer , me ol pakid , a li o jeri kan jota ian wadawader .
40015039	A lao kotin kadar pajan pokon o , a kotilan pon jop pot , koti don impan Maktala .
40016001	PARIJÄR o Jadujär akan ap ko do , kajonejon i o poeki i kilel eu jan nanlan .
40016002	A ap kotin japen majani on irail : A lao jautiker komail kin inda : Lakap a pan ran kajelel eu , pwe lan me waitata .
40016003	A ni manjan : A pan katau , pwe lan me waitata o rotorot . Komail kak on kajauiada mom en lan , a komail jota kak kajauiada kilel en anjau .
40016004	Di jued o kamal o kin nonki kilel eu , a jota kilel eu , me pan janjal on irail , pwe kilel en Iona eta . I ari kotin muei jan irail o koti wei .
40016005	Japwilim a tounpadak kan lao kotela lel palio , ap jota arail prot , pwe re monokelar .
40016006	A Iejuj kotin majani on irail : Kalaka o pereki kalep en Parijär o Jadujär akan !
40016007	Irail ari kajokajoi nan pun arail indada : Nan pweki jota atail prot , me je wado .
40016008	Iejuj lao mani mepukat , ap kotin majani : Komail meid jopojon , menda komail kajokajoi nan pun omail , iran omail jota wado prot oko ?
40016009	Komail jaikenta dedekila o komail jota tamanda lopon en prot limau ren aramaj limekid o kopou depa , me komail deuk penaer ?
40016010	Pil jo lopon prot iju ren aramaj pakid , o kopou depa , me komail deuk penaer ?
40016011	Daduen , komail jo lolekonki , me kaidin kijin mana , me i kajokajoi ; pwe komail en pereki kalep en Parijär o Jadujär akan ,
40016012	Irail ap weweki , me a kaidin majanier , me ren kalaka kalep en prot , pwe ren kalaka padak en Parijär o Jadujär .
40016013	Iejuj lao koti don wein Jäjarea Pilipi , ap kotin kainoma ren japwilim a tounpadak kan majani : Da me aramaj kin inda , ij me nai , Nain aramaj ?
40016014	Irail potoan on : Akai : Ioanej jaunpaptaij , a akai : Eliaj , o pil akai : Ieremiaj de amen ren jaukop oko .
40016015	Ap kotin majani on irail : A komail , ij me komail kin inda me nai ?
40016016	Jimon Petruj ap japen potoan on : Ir me Krijtuj , Japwilim en Kot ieiaj !
40016017	Iejuj ap kotin japen majani on i : Koe meid pai Jimon nain Iona , pwe kaidin uduk o nta , me kajale on uk met , pwe Jam ai , me kotikot nanlan ,
40016018	A I pil indai on uk , koe Petruj , a I pan kauada pon paip wet ai momodijou a wanim en pweleko kan jota pan kak kawela i .
40016019	I pan ki on uk kapiri pan wein nanlan kan . A meakot koe pan jaliedi nin jappa , pan jalidi nanlan ; o meakot , koe pan lapwada nin jappa , pan lapwada nanlan .
40016020	A ap kotin majani on japwilim a tounpadak kan , me ren der indan meamen , me i me Krijtuj .
40016021	I anjau me Iejuj kotin tapiadar kajale on japwilim a tounpadak kan , me a pan kotilan Ierujalem o kalokolok laud ren jaumaj akan , o ren jamero lapalap akan , o ren jaunkawewe kan , o me a pan kalokolok toto o kamela o ni ran kajilu a pan maureda ,
40016022	Petruj ap ukadar i , kapukapun i indada : Main re kotin kupura pein ir , mepukat jota pan pwai on ir !
40016023	A ap kotin jaupeido majani on Petruj : Kola muri Jatan ! Koe men kamakar on ia , pwe om lamelam kaidin en Kot , a en aramaj ,
40016024	Iejuj ap kotin majani on japwilim a tounpadak kan : Meamen pan idauen ia en tounmeteki pein i , ap wada a lopu , idauen ia .
40016025	Pwe meamen dorela maur a , pan pupe jan , a meamen kajela maur a pwreki nai , i me pan diarada .
40016026	Pwe da kadepa on aramaj o , ma a aneki jappa pon , ap kajela maur a ? De da me aramaj pan kak kida , pwen kajapaledo maur a ?
40016027	Pwe Nain aramaj pan kokido linan en Jam a , o japwilim a tounlan kan pan ian i ; i ari pan pwain on aramaj akan duen ar wiawia kan .
40016028	Melel I indai on komail , akai me ian mimi met , me jota pan mela , irail lao kilan Nain aramaj a kodo nan a wei .
40017001	MURIN pon wonu pon Iejuj ap kotin ukadar Petruj , o Iakopuj , o ri a Ioanej kalua ir dalan pon nana ileila eu kalapuk .
40017002	I ari kotin linanla mo ’rail jilan i linalin dueta katipin , o japwilim a likau o puetpuet eta marain eu .
40017003	A kilan , Mojej o Eliaj pwara don ir , kajokajoi on i .
40017004	Petruj ap japen potoan on Iejuj : Main , meid mau atail kotikot met . Ma re kotin mauki je pan kauada kijin im jili kij : Tanpaj ar , o eu japwilim en Mojej , o eu japwilim en Eliaj .
40017005	Ni a kajokajoidar , kilan , pali en dapok pali ap kadupal irail edi ; o kilan , nil eu peidido jan nan dapok o , me majani : Iet nai Ol kompok , me I kin polaule kida ! Komail ron i !
40017006	Tounpadak kan lao ronadar met , rap pupedier pon maj arail , majapwekadar kaualap .
40017007	Iejuj ap kotido , jair ir , majani : Uda , der majak !
40017008	Irail lao jaradar , jota amen , me re kilaner , pwe Iejuj eta .
40017009	Ari , ni arail kotikot kodido jan ni nana o , Iejuj ap kotin majani on irail majani : Komail depa indai on meamen duen kajanjal o , Nain aramaj lao mauredar jan ren me melar akan .
40017010	Japwilim a tounpadak kan kalelapok re a indada : Da me jaunkawewe kan kin indinda , dene Eliaj pan kotido maj ?
40017011	A kotin japen majani on irail : Nan melel , Eliaj pan pwarado maj kapunala karoj .
40017012	A nai indai on komail , Eliaj me pwaradoer , a re jaja i , pwe irail wiai on i meakan , me re men wiada . Iduen Nain aramaj pil pan kamekam re ’rail .
40017013	Tounpadak kan ap ajadar , me a kotin majani on irail duen Ioanej jaunpaptaij o .
40017014	Irail lao lel don pokon o , aramaj amen poto don i kelepuki mo a jakaradar :
40017015	Main kupura nai ol o , pwe a pweipwei o madak kaualap , pwe pan pak toto a kin pupedi nan iai o nan pil ,
40017016	Nai ari wa don i ren japwilim ar tounpadak kan , a irail jota kak kakelada i .
40017017	Iejuj ap kotin japen majani : Di wet meid jopojon o katiwo . Ia arain ai pan mi re omail ? Ia arain ai pan kokoa komail ? Wa don ia !
40017018	Iejuj ap kotin kidaua i , tewil ari kodi jan lole ; putak o ap kelailadar ni auer ota .
40017019	A tounpadak kan ap kelep poto don Iejuj potoan on : Da me kit jo kak kaujeki wei jan i ?
40017020	A ap kotin majani on irail : Aki omail jopojon . Pwe melel I indai on komail , ma omail pojon pan laude on wan katirin , komail pan kak indan nana wet : Koda jan waja en , kola monen ! I ap pan kola , jota me jota pan kak pa omail .
40017021	Jon wet jota kin koki jan meakot , kapakap o kaijejol eta .
40017022	A ni ar kotikot jili nan wein Kaliläa , Iejuj kotin majani on irail : Nain aramaj pan panalan nan pa en aramaj .
40017023	Irail pan kamela i , a ni ran kajilu a pan maureda . Irail ari mamauk kaualap .
40017024	Irail lao kotilon on nan Kapernaum , jaunopwei kai ap ko don Petruj indan i : Omail Jaunpadak jota kin ian nopwei ?
40017025	A majanier : Ei . A lao pedelon on nan im o , Iejuj ap kotin madan majani : Jimon , da me koe lamelame , nanmarki en jappa kin ale takjij de nopwei jan ren ij ? Jan ren nairail jeri de jan men liki kan ?
40017026	Petruj potoan on i : Jan ren men liki kan . Iejuj kotin majani on i : Ari , jeri kan me jaladok .
40017027	Ari jo , pwe kitail der kamakar irail ada , kola ni oror kajedi kaj , a mam men maj , me pan lodi , apiada , kajara pajan au a , koe pan diar lepen moni lep ; i me koe pan ale o kida ai o noum .
40018001	NI auer ota tounpadak kan poto don Iejuj potoan on : Iaduen ij me pan lapalap nan wein nanlan ?
40018002	Iejuj lao kotin molipeido kijin jeri amen , ap kotin kotiki on nan pun arail ,
40018003	Majani : Melel I indai on komail , ma komail jota pan wukila , wiala jon en kijin jeri , komail jota pan kak ko on nan wein nanlan .
40018004	Ari , meamen pan kajapwiledi pein i , dueta kijin jeri men et , i me pan lapalap nan wein nanlan .
40018005	O ma amen apwali kijin jeri men due met ni ad ai , i me kin apwali ia .
40018006	A meamen me pan kamakar amen ir , me tikitik , me pojon ia , a mau on , takai en plaua eu en jali on tapin wor a , ap kamopela nan madau waja me lol .
40018007	Juedi on jappa pweki a men kamakar akan , Ari jo , men kamakar akan udan mia ; juedi on aramaj o , me men kamakar pan tapi jan ia .
40018008	A ma apali en pa om de apali en nä om pan kamakar uk , lepuke jan , o kaje jan uk , pwe a mau on uk ko on maur ni om danidan de jikilikil , jan om pa de nä pokon mia , ap ko on kijiniai joutuk .
40018009	O ma apali en maj om pan kamakar uk , waikada jan o kaje jan uk , pwe a mau on uk , ko on maur ni om maj pali , jan maj om pokon mia ap lokidokila nan iai en pweleko .
40018010	Kalaka , pwe komail der mamaleki amen tikitik pukat ; pwe I indai on komail , me arail tounlan kan , me mi nanlan , kin ariri Jam ai , me kotikot nanlan .
40018011	Pwe Nain aramaj kodon dorela , me jalonalar akan .
40018012	Da me komail lamelame , ma aramaj amen , naineki jip epuki , a amen irail pan jalonala , a jo pan pwilikidi duekduamen pon nana , ap kola raparapaki me jalonala ?
40018013	A ma a pan diar , melel I indai on komail , a pan peren kida , me men en jan duekduamen , me jota jalonalar .
40018014	Iduen Jam omail , me kotikot nanlan , jota kotin men , amen kijin jeri pukat en jalonala .
40018015	A ma ri om ol wia dip on uk , en kelep kila i , kapun on i dip a ; ma a pan ron uk , nan koe kajapaledo ri om .
40018016	A ma a jota pan ron uk , ap ukada amen de riamen , pwe meakaroj en mi ren jaunkadede riamen de jilimen .
40018017	A ma a kan ron irail , ap kaireki momodijou , a ma a pil kan ron momodijou , ap wia kin i men liki o jaunopwei men .
40018018	Melel I indai on komail , me komail pan jaliedi nin jappa , pan jalidi nanlan , o me komail pan lapwada nin jappa , pan lapwada nanlan .
40018019	I pil indai on komail , ma riamen nin jappa pan minimin pene ni meakot , me re men poeki , a pan pwai on ira jan Jam ai , me kotikot nanlan .
40018020	Pwe waja kij , me riamen de jilimen pokon pena ni ad ai , i waja I kin mi nan pun arail .
40018021	Petruj ap kai don i potoan on : Main , pan pak depa i en makeki on ri ai ol o , me wia dip on ia ? A itar ma a pan me ijepak ?
40018022	Iejuj kotin majani on i : I indai on uk , kaidin ijepak eta , a pan pak iju wad ijeijok .
40018023	I me wein nanlan rajon nanmarki amen , me pan kapukapun na ladu kan .
40018024	A ni a tapiada kapukapun , amen ap wijike don i , me pwaipwandeki talent nen .
40018025	A ni jota a men pwain , a monjap ap majanier , me a pan netila , o a paud , o na jeri kan , o karoj , me a aneki , pwen pwainda .
40018026	A ladu o ap poridi mo a poni , potoan on : Main kom kotin kanonama on ia , i pan pwain on komui karoj .
40018027	A monjap en ladu o ap pokela , ap lapwada o makeki on i a pwaipwand .
40018028	A ladu ota ap koieila , diaradar kij a ladu amen , me pwaipwand on i denar epuki ; i ari koledi i , padik pena tapin wor a indada : Kapunala , ma om pwaipwand mia .
40018029	Ladu ap poridi mo a , poeki indada : Kom kotin kanonama on ia , i pan pwain on komui .
40018030	A a kan , ap koieila , kajedi on nan imaten lao a kapunala a pwaipwand .
40018031	A kij a ladu kan lao kilaner me wiauier , rap mauk kaualap , koieila kaireki arail monjap karoj , me wiauier .
40018032	A monjap ap ekere don i , majani on i : Koe meid ladu jued amen ! I make ki on uk er om pwaipwand karoj pweki om poeki re i .
40018033	Menda koe jota kadek on ri om ladu , duen i kin kadek on uk er ?
40018034	A monjap ap makar kidar o panalan i ren jaun kalokolok lao a kapunalar a pwaipwand karujia .
40018035	Iduen Jam ai nanlan , pan pil wia on komail , ma komail jota pan makeki jan nan monion omail on ri omail .
40019001	KADEKADEO Iejuj lao kaimwijokela padak pukat , ap kotila jan Kaliläa , koti don wein Iudäa palilan Iordan .
40019002	O pokon kalaimun idauendo i . I ari kotin kakelail ir adar waja o .
40019003	Parijär akai ap kodo kajonejon i indada : Me pun , ol en kajela a paud pweki okotme ?
40019004	A ap kotin japen majani : Komail jota doropwe , me i , me wia ir adar ni tapio , a kotin wiadar ol o li ?
40019005	A ap kotin majani : I me aramaj amen pan pweidedi jam a in a pat on eta a paud ; ira ari pan udukala eu ;
40019006	Ira ari jolar riamen pwe uduk eu . Ari , me Kot kotin kapad penaer , aramaj depa kamueit pajan .
40019007	Irail ap indai on i : A da me Mojej majaniki , kijin likau en kamueit en koda , ol ap pan muei jan a paud ?
40019008	A kotin majani on irail : Mojej mueid on komail er , en kajela omail paud akan pweki monion omail kapitakailar . A jan ni tapi o a jota kin due .
40019009	A nai indai on komail : meamen kajela a paud , ma jota pweki nenek , ap paudekida amen ; nan a kamal , o me pan paudeki , me lokidokilar o , a kin kamal .
40019010	Japwilim a tounpadak kan ap potoan on i : Ma iduen kujoned , me ol o en kapwaiadan a paud , a jota mau on papaud .
40019011	A ap kotin majani on ir : Kaidin karoj , me pan kak weweki padak pot et , irail eta , me a muei on er .
40019012	Pwe akai mia , me udan jota unjok , a akai , me aramaj ki janer , a pil akai , me wia kapwat pweki wein nanlan . Meamen kak on weweki , i en weweki .
40019013	Kijin jeri kai ap wijike don i , pwen pwil po ’rail lim a kan o laolaoki , a tounpadak kan kapoui irail .
40019014	A Iejuj kotin majani : Mueid on kijin jeri kan , en ko don ia . Der kalik irail edi ! Pwe iei jon en me udan wein nanlan .
40019015	I ari kotikida po ’rail lim a kan , ap kotila jan waja o .
40019016	O kilan , amen poto don i potoan on : Jaunpadak da me mau kot , i en wiada , pwe i en aneki maur joutuk ?
40019017	A ap kotin majani on i : Menda koe idok re i duen me mau ? Pwe amen ta me mau . A ma koe men ko on maur , dadaurata kujoned akan !
40019018	A ap potoan on : Kujoned da ? A Iejuj kotin majani , iet akan : Koe der kamela aramaj ; Koe der kamal ; Koe der pirap ; Koe der kadede likam ;
40019019	Kakaki jam om o in om ; o pok on men imp om dueta on pein uk .
40019020	Manakap ap potoan on i : Mepukat karoj i kapwaiadar ; a da me i en pil wia ?
40019021	Iejuj kotin majani on i : Ma koe men unjokela , u kowei , netikila om dipijou , ap kijakijaki on me jamama kan , koe ap pan aneki om pai nanlan , o kodo idauen ia do .
40019022	Manakap lao roner majan pot et , ap mamauk koieila , pwe a dipijou me toto .
40019023	Iejuj ap kotin majani on japwilim a tounpadak kan : Melel I indai on komail , meid apwal on me kapwapwa kan , en pedelon on nan wein nanlan .
40019024	I pil katitiki on komail , me manai , kamel en tilon nan au en dikok eu , jan me kapwapwa en ko on nan wein Kot .
40019025	Japwilim a tounpadak kan lao ronadar met , ap puriamuiki kaualap indada : Ari , ij me pan kak kamaurela ?
40019026	Iejuj ap kotin jaupei won irail , ap kotin majani on irail : A jo kak pan aramaj , a ren Kot meakaroj me kak .
40019027	Petruj ap japen poto don i : Majani , kit likidmaliela meakaroj , ap idedauen komui , a da me pan katini kit ?
40019028	Iejuj ap kotin majani on irail : Melel I indai on komail , komail me idedauen ia do ni ipwi japal , Nain aramaj lao mondi pon mole linan , komail pil pan mondi pon deun kadeik , kakaunda kainok en Ijrael eijokriau .
40019029	O meamen kajela im a kan , de ri a ol o li akan , de jam a , de in a , de a paud , de jeri , de jap pweki ad ai , nan a pan ale pan pak epuki o jojoki maur joutuk .
40019030	A me toto men moa , pan muri ; a men muri pan moa .
40020001	PWE wein nanlan rajon kaun pan im amen , me jankonai on raparapaki toundodok kai nan a mat en wain .
40020002	Irail lao inauki pena , me denar eu ni ran eu , ap kadar ir ala nan a mat en wain .
40020003	A pil kotila ni auer kajilu , ap majani akai , me momod mal nan deun jaunet akan ,
40020004	Ap majani on irail : Komail pil kola nan mat en wain o , o meakot me pun , i pan pwain on komail ; irail ari kola .
40020005	A pil kola ni auer kawonu o kaduau o wiadar dueta .
40020006	A pil kotila ni auer eijokeu , ap diaradar akai , me momod mal , ap majani on irail : Da me komail momodeki mal ran pon ?
40020007	Irail potoan on : Aki jota amen , me kadokeki kit . Ap majani on irail : Komail pil kola nan mat en wain o , komail pan ale me pun .
40020008	A lao jautik penaer monjap en mat en wain majani on a jaunkoa : Kapokon pena toundodok kan o pwain on irail . Tapiada jan ren men pwand oko lao kokodo lel men madan kan ,
40020009	Me kadodokier ni klok eijokeu kan ap kodo , amen amen ap ale denar eu .
40020010	A men maj akan lao kodo , rap kiki on , me re pan ale jiki jan , a re pil aleer denar ta ieu .
40020011	Irail lao ale , rap lipaned on monjap o .
40020012	Indada : Mepukat dodok auer ta ieu , a komui karajai kit pena ; kit me dodokki apwal en ran o karakar en katipin .
40020013	A ap kotin japen majani on amen re ’rail : Kompoke pai , kaidin me japun , me i wiai on uk . Kita jota inauki pena denar eu ?
40020014	Ale me om , kowei , i men pwain on me pwand pukat rajon uk .
40020015	De iaduen , a jota pun , i en wiaki me udan ai , me i mauki ? De por en maj om me jued pweki ai kadek ?
40020016	Ari , me pwand akan pan moa , a me moa kan pan pwand , pwe me toto paeker , a me malaulau me piladar .
40020017	Iejuj lao kotin kodala Ierujalem , a kotin kelepe kila tounpadak ekriamen pon al a , majani on irail :
40020018	Kilan , kitail kin kodalan Ierujalem o Nain aramaj pan ko on ren jamero lapalap o jaunkawewe kan , o irail pan kadeikada , en kamela i .
40020019	O re pan panala i ren men liki kan , pwen kapikapiti i , o kaloke , o kalopuela , a ni ran kajilu a pan maureda .
40020020	In en nain Jepedäuj ap poto don i , a na putak riamen ian i , poni i o poeki okotme re a .
40020021	A ap kotin majani on i : Da me koe mauki ? A potoan on i : Re kotin mueid on ai tunol putak riamen , en mondi re ir , amen ni pali maun omui , amen ni pali main omui nan omui wei .
40020022	A Iejuj kotin japen majani : Koma jota aja , me koma poeki . Koma kak nim dal me I pan nim ? Ira potoan on : Je kak .
40020023	A kotin majani on ira : Melel , komail pan tunole ai dal , a momod ni pali maun o main i , I jota kak mueid on , pwe pwaij en irail me a onop oner jan ren Jam ai .
40020024	Ni en ek oko ar ronadar , ap juede kidar pirien o .
40020025	A Iejuj kotin molipe ir do majani : Komail aja , duen jaupeidi en wei pokon ar kin poe irail edi , o me lapalap akan kin manaman on irail .
40020026	A duen met a jota pan wiaui nan pun omail . A me men laud nan pun omail , en papa komail .
40020027	O meamen re omail , me men jaumaj , i en lidui komail .
40020028	Dueta Nain aramaj , me kaidin kodo , pwe aramaj en papa , a pwe i en papa o kida maur a wiliandi me toto .
40020029	Ni arail kotila jan Ieriko , pokon kalaimun idauen la i .
40020030	A kilan , ol majkun riamen momod ni kailan al o . Ni ara ronadar , me Iejuj kotin daulul , ira ap likelikwir indada : Main kupura kit , ir me japwilim en Dawid !
40020031	A pokon o kidau ira da , pwen nenenla . A ira kalaudela ara likelikwir indada : Main , kupura kit , ir me japwilim en Dawid !
40020032	Iejuj ari kotin udi , molipe ira do majani : Da me koma mauki , I en wiai on koma ?
40020033	Ira potoan on : Main , maj at en kapad pajan !
40020034	Iejuj ari kupuro kin ira dar o kotin jair maj ara . Maj ara ari madan pad pajaner ; ira ap idauenla i .
40021001	NI arail koren ion Ierujalem o lel on Petpake impan dol Oliwe , Iejuj ap kotin poronela tounpadak riamen .
40021002	Majani on ira : Koma ko on nan kanim monen , a madan koma pan diar ejel amen , me jalidi , o na pul mi imp a , lapwa ira da , ap kare don ia !
40021003	A ma meamen pan indan koma meakot , koma pan indada : Kaun o men dake , i ari pan madan kadar ira do .
40021004	A mepukat karoj wiauier , pwen pwaida , me lokido ren jaukop o me majani :
40021005	Kaireki nain Jion jeripein : Kilan , om Nanmarki kotido re om . A kotin opampap o kaipokedi pon ejel li amen .
40021006	A tounpadak ko lao kolar , o wiadar duen Iejuj kotin majani on ira ,
40021007	Ira ap wado ejel o na , ap irepadi po ’ra arail likau kan a ap kotin kaipokedi poa .
40021008	O pokon kalaimunia irepadi arail likau kan nani al o , a akai paledier ran tuka kan irepadi nani al o .
40021009	A pokon o , me tion moa , o me idauen , nijinij indada : Ojiana on japwilim en Dawid ! Meid iajanai me kotido ni mar en Kaun , ojiana nanlan .
40021010	A lao kotilon on nan Ierujalem , toun kanim ap mokimokid indada : Ij i ?
40021011	Pokon o katitiki : Nan i Iejuj , jaukop en Najaret en Kaliläa .
40021012	Iejuj ap kotilon on nan im en kaudok en Kot , ap kotin kaje jan karoj , me kin netinet nan im en kaudok , o kotin wukededi tepel en jaunkawilian moni ko , o deun men netin muroi .
40021013	O kotin majani on irail : A intinidi : Im ai pan adaneki im en kapakap , a komail wia kilar deu en lipirap .
40021014	A me majkun o me jikil akan poto don i nan im en kaudok o ; i ari kotin kakel irail adar .
40021015	A jamero lapalap o jaunkawewe kan lao kilaner manaman akan , me a kotin wiadar , o jeri kan nan im en kaudok , me nijinij indada : Ojiana on japwilim en Dawid ! Irail ap makara kidar ,
40021016	Indai on i : Kom jota mani , me mepukat katitiki ? A Iejuj kotin majani on irail : Ei , komail jaikenta doropwe : Jan nan au en jeri o me kin kan didi , ir me kotin kapwaiadar kapin eu ?
40021017	I ari kotin muei jan irail , kotila jan nan kanim o , koti don Petanien o pweiokidi waja o .
40021018	A ni manjan ni a kotin purlan kanim o , ap men konotedar :
40021019	A kotin majani tuka pik pot ni kailan al o , ap kotilan i . A jota , me a kotin diaradar , pwe ta eta , ap kotin majani on i : Koe jolar pan wa kokolata ! A tuka pik ap madan monedier .
40021020	Tounpadak kan lao kilaner , irail ap puriamui kidar indada : Daduen tuka pik o madan monelar .
40021021	A Iejuj kotin japen majani on irail : Melel I indai on komail , ma komail pojon , ap jota peikajal , kaidin met eta , me wiaui on tuka pik en , me komail pan kak wiada , pwe ma komail pan indan nana wet : Mokid wei lokidokila nan madau , nan a pan pwaida .
40021022	O meakaroj komail pan poeki ni omail kapakap , ap pojon komail pan ale .
40021023	A lao kotilon on nan im en kaudok o , jamero lapalap akan o jaumaj en toun jap o ap ko don i ni a kotin kaukawewe indada : Manaman en ij , me komui wiaki mepukat ? O ij me ki on komui manaman wet ?
40021024	A Iejuj kotin japen majani on irail : I pan pil kalelapok meakot re omail , ma komail pan japen ia , I pil pan indan komail manaman en ij , me I wiaki mepukat .
40021025	En Ioanej a paptaij a tapi jan ia ? Men nanlan de me ren aramaj ? Irail ap lamelame nan pun arail katiti , ma kitail pan inda men nanlan , a pan majani on kitail : Da me komail jo pojonki i ?
40021026	A ma kitail inda , me ren aramaj , kitail majak pokon o , pwe karoj kin wia jaukopki Ioanej ,
40021027	Irail ari japen Iejuj potoan on : Kit jota potoan . I ari pil majani on irail : I jota pil pan indai on komail , manaman en ij , me I wiaki mepukat .
40021028	A iaduen omail lamelam ? Aramaj amen naineki ol riamen . A kola ren amen indan i : Lao , kola ran wet dodok nan ai mat en wain .
40021029	A japen indada : I jota mauki ; a mur ekij a kalukila , ap koieila .
40021030	O a kola ren me teio indai on pil dueta . I me japen indada : Ei main ; ap jota kola .
40021031	Ari , ij re ’ra , me wiadar injen en jam a ? Irail potoan on i : Men maj o . Iejuj kotin majani on irail : Melel I indai on komail , jaunopwei o me nenek kan pan mo ’mail pedelon on nan wein Kot .
40021032	Pwe Ioanej pwara don komail , padapadak on komail duen al pun , a komail jota kamelele i ; a jaunopwei o me nenek kan kamelele i . A komail lao kilaner , komail jota kalukila , pwen kamele i .
40021033	Komail ron pil apot karajeraj ! Kaun pan im amen padukedier mat en wain eu o kele pene , ap weiradar deun men wunid wan wain , o kauada im en daulik eu , ap kajile kin i on jaumat akai , o momaitelar nan wai .
40021034	A lao anjau en rak , a kadaralan jaumat akan a ladu kai , pwen ale a wan wain .
40021035	Jaumat akan ap jaikedi a ladu kan ; re woki amen , kamela amen , a amen me re kate .
40021036	A pil kadarala ladu kai , toto jan men maj , Irail ari wiai on irail pil dueta .
40021037	A ikmuri a kadara won irail na ol majani : Nan re pan majak nai ol .
40021038	A jaumat akan lao kilaner ol o , irail ap kajokajoi nan pun arail : I me pan ale jojo , ukodo kitail en kamela i , a kitail pan id ale a jojo .
40021039	Irail ari jaikedi i o kajapoke jan i nan mat en wain o , o kamela i .
40021040	Ari , monjap en mat en wain lao pwarado , da me a pan wiai on jaumat pukat ?
40021041	Irail potoan on i : A pan kamela aramaj jued pukat , ap pan neki on akai jaumat a mat en wain o , me pan ki on i wan wain ni anjau me kon on .
40021042	Iejuj ap kotin majani on irail : Komail jaikenta doropwer nan kijin likau kan : Takai o , me jauje kan kajapokelar , ap id wialar takai en pukakaim . Mepukat wiauier ren Kaun o , men kapuriamui patail ?
40021043	I me I indai on komail , wein Kot pan japadoke jan komail , ap ko on eu kainok , me pan kida wa .
40021044	O meamen pupedi on pon takai wet , pan ola , a meamen me a pan pupedi on poa , a pan pitaki pajan i .
40021045	A jamero lapalap o Parijär akan lao ronadar a karajeraj akan , re mulikiadar , me a kotin karajeraje kin irail .
40021046	Irail ari majamajan jili en jaikidi i , a re majak aramaj akan , pwe re wia kin i jaukop amen .
40022001	A IEJUJ kotin japen o pil karajeraj on irail majani :
40022002	Wein nanlan rajon nanmarki amen , me kamadipe na ol ni ran en a kapapaud .
40022003	O a kadarala na ladu kan , pwen luke don kamadip o , me kileledier akan ; a re kan kodo .
40022004	A pil kadarala akai ladu majani : Kaireki me kileledier akan : Kilan , i kaonopadar ai kamadip o : nai kau ol o man wi kan me kamelar , o karoj nikier , ko don kamadip en kapapaud !
40022005	A irail jota injenoki , ap kowei , amen nan jap we , o amen ko on dodok .
40022006	A me tei kan jaikidi a ladu kan kaloke o kame ir ala .
40022007	Nanmarki ap makara kidar , kadarala a jaunpei kan , kamela me lolap oko o ijikedar ar kanim o .
40022008	A ap indan a ladu kan : Ari , kamadip onoper , a me kileledier akan jota war on .
40022009	Komail ari kowei nan al akan , a karoj me komail diar , en kalua don kamadip o .
40022010	Ladu kan ap kola nani al akan , kapokon pena karoj , me irail diaradar , me jued o me mau kan ; kamadip ari tounlar .
40022011	A nanmarki lao pwarado , en kilan toun kamadip , ap diaradar aramaj amen , me jota a kapwat ,
40022012	A ap majani on i : Kompoke pai , iaduen om kak pedelon , pwe jota om kapwat ? I ari japaimokid .
40022013	Nanmarki ap majani on papa kan : Jaliedi i pa o nä akan , ale o kajapokela nan rotorot liki iei wajan maiei o teterok .
40022014	Pwe me toto paekeredo , a me malaulau piladar .
40022015	Parijär ap pokon pena , kaparok pena duen ar pan kajapuna i jan a majan ;
40022016	Irail ap kadaralan i nairail tounpadak kan ianaki ladun Erodej kan , potoan on : Jaunpadak , je aja , ir me kotin melel , o kotin kawewe melel duen al en Kot o re jota kotin kupuroki meamen , pwe re jota kotin kajampwaleki janjal en aramaj .
40022017	Ari , re kotin majani on kit kupur ar . Me pun , en nopwei on nanmarki de jo ?
40022018	A Iejuj lao kotin mani ar me juet , ap majani : Malaun komail , da me komail kajonejon kin ia ?
40022019	Kajale don ia moni en nopwei ! Irail ap potoan on i denar eu .
40022020	A kotin majani on irail : Mom en ij o intin wet ?
40022021	Irail potoan on i : En nanmarki , a i kotin majani on irail : Ari , komail ki on nanmarki , me nain nanmarki , o on Kot , me japwilim en Kot .
40022022	Irail lao ronadar met , rap puriamuiki o muei jan i , o koieilar .
40022023	Ran ota Jadujär akai ko don i , me kin inda , me dene me melar akan jolar pan maureda , ap kalelapok re a .
40022024	Indada : Jaunpadak , Mojej majani , ma meamen melar o jota na jeri , ri a ol en id paudeki a paud , pwen kaipwi on ri a kadaudok a .
40022025	Ari , pwin pirien eu mi re at , ol ijimen . Mejeni paudeki li amen , ap melar , a jota kadaudok a , ap kakaliki on ri a ol a paud ;
40022026	Pil dueta kariamen o kajilimen kokola lao kaijimen .
40022027	A ikmuri li o pil melar .
40022028	Ari ; ni en me melar akan ar pan iajada , a pan en ij a paud ren me ijimen , pwe irail karoj me paudekidar i ?
40022029	A Iejuj kotin japen majani on irail : Komail meid japun pwe komail jo weweki kijin likau kan de mana en Kot .
40022030	Pwe me mauredar akan jolar pan papaud de kapapaud , pwe irail dueta tounlan en Kot akan , me mimi nanlan .
40022031	Komail jaik doropwe duen en melar akan ar pan maureda , me lolok on komail jan ren Kot , me kotin majani :
40022032	Nai Kot en Apraam o en Ijaak o en Iakop ? A kaidin Kot en me melar akan , pwe en me maur akan .
40022033	A pokon o lao ronadar met , irail ap puriamuiki a padak .
40022034	A Parijär akan lao ronadar , me a kotin kadukiedier Jadujär akan , ap pokon pena .
40022035	Amen irail , jaunkawewe men , kajonejon i potoan on :
40022036	Jaunpadak , kujoned da me lapalap nan kapun o ?
40022037	A Iejuj kotin majani on i : Koe en pokeki on Kot om Kaun monion om unjok , o nen om unjok , o om lamelam unjok .
40022038	Iei met me moa en kujoned akan .
40022039	O me kariau me dueta : Koe en pok on men imp om dueta on pein koe .
40022040	Kujoned riau met me audepan kapun o jaukop akan .
40022041	Ni en Parijär akan ar momod pena , Iejuj ap kotin kainoma re ’rail .
40022042	Majani : Da me komail lamelame duen Krijtuj , nain ij i ? Re potoan on : Japwilim en Dawid .
40022043	A kotin majani on irail : A iaduen da me Dawid kaadaneki i Kaun ren Nen ni a majani :
40022044	Kaun o kotin majani on ai Kaun , mondi on ni pali maun i , lao I pan wia kida om imwintiti utipan nä om ?
40022045	A iaduen , ma Dawid kaadaneki i Kaun , a pil pan kak na ol ?
40022046	A jota amen , me kak japenki i meakot , o jolar me idok meakot re a kokolata .
40023001	IEJUJ ap kotin kaparok on pokon o japwilim a tounpadak kan ,
40023002	Majani ; Jaunkawewe o Parijär akan kin mondi nan deun Mojej .
40023003	Ari , karoj me re indan komail , i me komail en wia o kapwaiada , a der ale jan ar wiawia kan ; pwe irail kin indada , ap jota kapwaiada .
40023004	Re kin pira pena kapwa en wijik me toutou melel , ap kidan pon apar en aramaj , a irail jota men jairki jondin pa arail .
40023005	O re kin kapwaiada ar wiawia kan karoj , pwe aramaj en ududial . Pwe irail kin kadälape ar kijin likau en kataman o kalaudela ni kailan ar likau .
40023006	Irail kin nonki mondi ni tapin tepel ni kamadip o , o leppandam nan jinakoke kan .
40023007	O re kin mauki , aramaj en ranamau on irail nan deun net , o aramaj en wia kin ir Rapi , Rapi ,
40023008	A komail der nonki , aramaj en wia kin komail Rapi , pwe me ta men omail Jaunpadak , a komail pirien pena .
40023009	O komail der kaadaneki meamen jam nan jappa , pwe amen Jam omail , me kotikot nanlan .
40023010	O komail der nonki , aramaj en wia kin komail jaumaj , pwe me ta men omail Jaumaj : Krijtuj .
40023011	A me lapalap re omail , en omail papa .
40023012	Pwe me pan kajapwilada pein i , pan japwilidi , a me pan kajapwilidi pein i , pan kajapwilada .
40023013	Juedi on komail jaunkawewe o Parijär akan , malaun komail ! Komail kin ritinidi wein nanlan mon aramaj akan , pwe komail jota pan pedelon , a me men pedelon , komail jota kin mueid on .
40023014	Juedi on komail jaunkawewe o Parijär akan , malaun komail ! Komail me nopur jan im en li odi kan ap liliajoj kapakap reirei . Omail kalokolok pan laud melel .
40023015	Juedi on komail jaunkawewe o Parijär akan , malaun komail ! Komail kin pidipidaki jed o jap , pwen wiada projelit amen , a lao wialar , komail ap pan wia kin i toun pweleko amen , me jued jan komail .
40023016	Juedi on komail jaunkalua majkun , komail me kin inda : Meamen kin kaukila im en kaudok , dene jota katepa , a me kin kaukila kold en im en kaudok , i me pun .
40023017	Komail pweipwei o majkun , pwe da me kajampwal ren kold de im en kaudok o , me kin kajarauiala kold ?
40023018	O meamen kin kaukila pei jaraui , dene jota katepa , a me kaukila mairon , me mi poa dene i me pun ,
40023019	Komail pweipwei o majkun , pwe da me kajampwal ren mairon de pei jaraui , me kin kajarauiala mairon ?
40023020	Ari , meamen kaukila pei jaraui , kin kaukila i o meakan , me mi poa .
40023021	O meamen kaukila im en kaudok , kin kaukila i ianaki i me kotikot lole .
40023022	O me kaukila nanlan , kin kaukila mol en Kot o me kin kaipokedi on poa .
40023023	Juedi on komail jaunkawewe o Parijär akan , malaun komail ! Komail kin maironki eijokkij eu en minje , o til , o kimel , ap jota injenoki kujoned en kapun kajampwal akan : Pun , o kadek , o pojon . Komail wiada mepukat , ap pil kapwaiada me tei kan !
40023024	Jaunkalua majkun komail , me kin ijenoki kijin am en wel , ap katalala kamel !
40023025	Juedi on komail jaunkawewe o Parijär akan , malaun komail ! Pwe komail kin kamakelekel kajak o dal liki , a lol me dir en me re kuliada o me jued .
40023026	Parijär majkun koe , kamakelekele maj lol en kajak o dal akan , pwe pali liki en pil makelekeleda !
40023027	Juedi on komail jaunkawewe o Parijär akan , malaun komail ! Komail rajon joujou kan , me jementen , me kin janjal kajelel , a lole me dir en ti en me melar akan o jon en jaut karoj .
40023028	I duen komail , me janjal pun mon aramaj , a lole komail me dir en malaun o japun .
40023029	Juedi on komail jaunkawewe o Parijär akan , malaun komail ! Pwe komail kin apapwali joujou en jaukop akan o kapwataki joujou en me pun kan .
40023030	Ap inda : Ma kit mia ni muein jam atail akan , kit jota pan ian irail kamela jaukop akan .
40023031	Ari , pein komail kin kadede , me komail nain me kamelar jaukop akan .
40023032	A komail kaunjokala wiawia en jam omail akan !
40023033	Komail jerpent o wan oter akan ! Pala komail pan piti jan kadeik en nan pweleko ?
40023034	Kilan , i me I kadara don komail jaukop akai , o me lolekon kai , o jaunkawewe kai ; a akai irail , me komail pan kamela , o kalopuela , o akai komail pan kaloke nan omail jinakoke kan , o komail pan paki irail jan nan eu kanim on nan eu .
40023035	Pwen kapokon on komail nta makelekel karoj , me kapwilipwilidier nan jappa jan ntan Apel pun kokodo lel ntan Jakariaj , nain Parakiaj , me komail kamelar nan pun en im en kaudok o pei jaraui .
40023036	Melel I indai on komail , mepukat pan pwai on di wet .
40023037	O Ierujalem , Ierujalem , me kin kamela jaukop akan o kate me pakadara don uk kan ; pan pak toto , me I pan kapokon pena noumail akan , duen litok kin kompwal pena na purok kan pan pa a , a komail kan .
40023038	Kilan , im omail pan tanla .
40023039	Pwe I indai on komail , komail jolar pan kilan ia jan ni anjau wet , lao komail pan inda : Meid iajanai , me kotido ni mar en Kaun o !
40024001	IEJUJ ap kotila kotiwei jan nan im en kaudok o , japwilim a tounpadak kan ari poto don i , pwen kajanjale on i im en kaudok o .
40024002	Iejuj ari kotin japen majani on irail : Komail jo ududial mepukat karoj ? Melel I indai on komail , jota eu takai pan mimi pon eu , me jota pan karonk pajan .
40024003	Ni a kotin kaipokedi pon dol Oliwe , tounpadak kan kelep poto don i potoan on : Re kotin majan don kit anjau da , me mepukat pan pwaida o da kilel pan ar pan kotin puredo , o imwin kaua ?
40024004	Iejuj ari kotin japen majani on irail : Kalaka , pwe jota amen en kotaue komail .
40024005	Pwe me toto pan kodo ni ad ai katiti : Nai me Krijtuj o kotaue me toto .
40024006	Komail pan ronada duen mauin o kajokajoi pan mauin ; Komail kalake , der majak ; pwe mepukat pan wiaui maj , a imwi jaikenta mia .
40024007	Pwe eu jap pan u on eu , o eu wei on eu ; o anjaun lek , o kilitop , o rerer en jap akai pan wiaui .
40024008	Mepukat karoj tapin kalokolok .
40024009	Irail ap pan pan komail lan kamakam o kame komail la ; o komail pan tantat pan kainok karoj pweki ad ai .
40024010	Me toto ap pan makarada , o amen pan panala amen , o re pan tataki nan pun arail .
40024011	O jaukop likam toto pan pwarada o kotaue me toto .
40024012	A limpok en me toto pan laula , aki japun , me pan pwaida kaualap .
40024013	A me pan dadaurata lel imwi , i pan dorela .
40024014	A ronamau en wei o pan kalok jili nan jappa karoj , pwen kadede on wei karoj , iei anjau , me imwi korendo .
40024015	A komail lao kilan jaut akan , o ola laud mi nan waja jaraui , duen me jaukop Daniel kopadar , meamen doropwe , i en weweki .
40024016	Me kin mi nan jap en Iudäa , ap tanala pon nana ;
40024017	O me mi pon im , ender ko on lole , pwen ale a kapwa jan ;
40024018	O me mimi nan jap , ender puron ale a likau .
40024019	O me juedi on irail me lijean o me kin kadidi ni ran oko !
40024020	Komail ari kapakap , pwe komail depa pitila ni anjaun kapau , o pil der ni ran en japat .
40024021	Pwe i anjaun kamakam kaualap , jota me dueta jan ni tapin kaua kokodo lel met , pil jota pan wiaui kokolata .
40024022	O ma ran oko jo kamalaulau la , jota uduk eu me pan dorela ; a pweki me piladar akan ran oko pan kamalaulaula .
40024023	O ma meamen pan indan komail : Kilan iet Krijtuj de monen , komail der kamelele .
40024024	Pwe Krijtuj likam kai o jaukop likam kai pan pwarada , o kapwareda kilel o manaman akan , pwen pil kotaueda me piladar akan , ma re kak on .
40024025	Kilan , nai me kop on komail er .
40024026	Ari , ma re pan katiti on komail : Kilan , a kotikot nan jap tan o , der koieila ; kilan , a kotikot waja rir o , der kamelele .
40024027	Pwe duen liol a tapida jan ni maj en lan linanla lel kapin lan , iduen en Nain aramaj a pan pwarado .
40024028	Pwe waja man melar mia ia , i waja ikel pan pokon pena ia .
40024029	A murin kamakam o katipin pan madan rotorotala o maram pan jolar linan , o uju kan pan moredi jan nanlan , o katen pan nanlan pan mokidada .
40024030	Kadapakilene pan Nain aramaj ap pan pwarada nanlan , o kainok karoj en jappa ap pan mamaiei , o irail pan kilan Nain aramaj a kokido dapok en lan akan , me manaman o linan kaualap .
40024031	O a pan kadarala na tounlan kan peuk pojaune lapalap , re pan kapokon pena na me piladar akan jan pali paieu , jan ni maj en lan lel on kapi .
40024032	Jan ni tuka pik o komail padakki karajeraj en : Ra kan lao pilen o ta pwarada , komail ajaki , me rak korendor .
40024033	Pil dueta komail , komail lao diar mepukat , en aja , me a korendor , a leler liman wanim .
40024034	Melel I indai on komail , di wet jota pan mela , lao mepukat karoj pan pwaida .
40024035	Lan o jappa pan poula , a ai padak jota pan poula .
40024036	A duen ran o auer jota amen , me aja , pil tounlan kan jaja . Jam ai ta me mani .
40024037	A duen ni muein Noa iduen en Nain aramaj a pan pwarado .
40024038	Pwe duen ni ran akan mon nolik lapalap re mana o nim , re papaud o kapapaud , lao lel ran en Noa a pedelon on nan warim o .
40024039	O re jota dedeki lao lel nolik pwaida o kamop ir ala karoj , iduen en Nain aramaj a pan pwarado .
40024040	I ran o riamen pan mi nan jap ; amen pan peuka jan o amen luadi .
40024041	Riamen pan irij nan im en plaua , amen pan peuka jan a amen luadi .
40024042	Komail ari majamajan , pwe komail jaja auer , me omail Kaun pan pwarado .
40024043	A met komail en aja , ma jaumaj en im o ajaer auer en men lipirap pan kodo , a pan majamajan , a jota pan mueid on kawela im a .
40024044	Komail ari pil majamajan , pwe Nain aramaj pan kodo ni auer , me komail jota lamelame .
40024045	Ari , ij ladu lelapok o lolekon o , me a monjap kajapwilada pon im a , pwen nene on irail ni anjau me kon on .
40024046	Ladu o meid pai , me a monjap pwara diarada i a wiawia due met !
40024047	Melel I indai on komail , a pan kajapwilada i pon a dipijou karoj .
40024048	A ma ladu jued o pan lamelame nan monion i : Ai monjap pwapwand kodo ;
40024049	Ap kame a warok kan o nam o nim nan pun en me kamom jakau ;
40024050	Monjap en ladu o ap pan pwarado ni ran eu , me a jota lamelame o ni klok , me a jaja .
40024051	O a pan palan pajan i o katororalan i ren me malaun akan , iei wajan maiei o teterok .
40025001	I ANJAU o wein nanlan me rajon li ek , me ale ar lamp akan , ap koieilan ol kamod .
40025002	Me limen me lolekon a me limen me lolepon .
40025003	Me lolepon oko wa ar lamp akan ap jota ianaki kadirepa .
40025004	A me lolekon ko wa ar lamp akan ianaki kadirepa .
40025005	A ni en ol kamod a pwapwand ir karoj men mair ap mairelar .
40025006	A lao nan lukepan pon a lok jili : Kilan , ol kamod kotido , komail koieilan i !
40025007	Li karoj ap pauridar kaonopadar ar lamp akan .
40025008	Me lolopon ap indan me lolekon kan : Komail ki don kit kijan omail le , pwe nait lamp akan pan kunla .
40025009	A me lolekon kan japen indada : O iermen , pwe ede jola itar on kit o komail , komail kola ren jaunet netiada pein omail .
40025010	Ni arail kokolan net , ol kamod ap jamador . Irail me onoper ian i pedelon on nan kamadip o , wanim ap ritidier .
40025011	Murin anjau kij li tei ko ap pwarado indada : Main , main , re kotin ritinadan kit !
40025012	A ap japen indada : Melel i indan komail , i jaja komail .
40025013	Komail ari majamajan , pwe komail jaja ran de auer .
40025014	Pwe a rajon aramaj amen , me pan momaitela nan wai . Ap kapokon pena na ladu kan o nek on irail a dipijou kan .
40025015	A ki on amen talent limau , a on amen riau , a on amen eu , duen me re itar on , a ap madan jamalar .
40025016	Me aleer talent limau , ap koieila dodokki o diaradar pil talent limau .
40025017	A me aleer riau , pil dueta , a diaradar pil riau .
40025018	A me aleer eu , ap koieilar jarepedier nani pwel , okilar moni en monjap o .
40025019	A kadekadeo a warailar monjap en ladu pukat ap puredo o kainene irail adar .
40025020	Me aleer talent limau ap potodo wado pil talent limau indada : Main komui kotiki on ia er talent limau , kom kotin majani , iet pil talent limau , me i netia kidar .
40025021	A monjap ap indan i : Meid mau , me koe wiadar , ladu lelapok o melel amen koe . Koe apapwali mau me tikitik o , i ap pan kajapwiladan uk pon dipijou toto , ko on nan peren en om monjap !
40025022	A me aleer talent riau ap pil potodo indada : Main komui kotiki don ia er talent riau , kom kotin majani , iet pil talent riau , me i netia kidar .
40025023	A monjap ap indant i : Meid mau , me koe wiadar , ladu lelapok o melel amen koe . Koe apapwali mau me tikitik o , i ap pan kajapwiladan uk pon dipijou toto ko on nan peren en om monjap !
40025024	A me aleer talent eu ap pil potodo indada : Main , i ajaer komui , me komui ol padik amen , me kin dolun jan waja , me kaidin komui padukedier ia , o nak pena , waja me kaidin komui kamorok ia ;
40025025	Nai ari majak , o koieila o okilar japwilim omui talent nani pwel , majani , iet japwilim omui .
40025026	A monjap ap japen indan i : Ladu jued o ponkake men koe , ma koe ajaer , me i kin dolun waja , me kaidin nai padukedier , o nak pena waja , me kaidin nai kamorokier .
40025027	Menda koe jota ki on jaun kawilian moni nai moni , a nai lao puredo , i ap pan ale me udan ai ianaki moni me a naitikadar .
40025028	Komail ari ki jan re a a talent , ap ki on , me a talent eijok .
40025029	Pwe me a mia , ekij pan ko on , pwen aneki me laud ; a me jota a mia , nan a pan katia jan me mi re a .
40025030	A ladu me jota katepa , komail kajela nan rotorot liki , iei wajan maiei o teterok .
40025031	A Nain aramaj lao kodo ni a linan , o tounlan jaraui kan ian i , a pan mondi pon mol en a linan ;
40025032	O toun jappa karoj pan kapokon pena mo a . A ap pan katoror irail pajan dueta jilepa o kin katorore jip ol ren li akan .
40025033	A pan kila na jip li akan ni pali maun , o na jip ol akan ni pali main .
40025034	Nanmarki ap pan majani on toun pali maun : Ukodo , komail kompoke pan Jam ai , jojoki wei o , me onop on komail er jan ni tapin kaua !
40025035	Pwe nai men manadar , a komail ap kamana ia ; nai men nim piladar , a komail ap kanim pil ia ; nai men kairu men , a komail ap kajamo ia .
40025036	Kilijo , a komail ap kalikauwi ia dar , nai jomaudar , a komail ap pwara don ia ; nai jalidier , a komail ap pwara don ia .
40025037	Me pun kan ap pan japen i potoan on : Main , iad me je potoan ir men konot , ap potoan don ir konot , de men konot pil , ap id konote don ir ?
40025038	Iad kit potoan ir men kairu , ap kajamo ir ? De kilijo , ap kalikauwi ir adar ?
40025039	Iad kit potoan ir lomum , de jalidi , ap poto don ir ?
40025040	Nanmarki ap pan japen majani on irail : Melel i indai on komail , meakot komail wiai on amen , ri ai ol tikitik pukat , i me komail wiai on ia er .
40025041	A ap pil pan indan irail toun pali main : Komail me riala , kowei jan ia , ko on nan kijiniai joutuk , me onoper on tewil o nal kan .
40025042	Pwe nai men manadar , a komail jota kamana ia , o men nim piladar , a komail jota kanim pil ia ,
40025043	Nai men kairu men , a komail jota kajamo ia , kilijo , a komail jota kalikauwi ia dar , o jomau , o jalidi , a komail jota pwara don ia .
40025044	Irail ap pil pan potoan on : Main , iad me je potoan ir men konot , de men konot pil , de men kairu men , de kilijo , de lomum , de jalidi , ap jota papa on ir ?
40025045	A ap pan japen irail majani : Melel i indai on komail , meakot komail jota wiai on amen tikitik pukat , i me komail jota wiai on ia .
40025046	Mepukat ap pan kolan kalokolok joutuk , a me pun kan pan maur joutuk .
40026001	KADEKADEO Iejuj lao kaimwijokela padak pukat karoj , ap kotin majani on japwilim a tounpadak kan :
40026002	Komail aja , pon ria pon paja pan wiaui o Nain aramaj pan panala , en kalopula .
40026003	Jamero lapalap akan o jaumaj akan en toun jap o ap pokon pena nan im en jamero lapalap , me maraneki Kaipaj .
40026004	O kapukapun pena duen ar pan widinadi Iejuj en kamatala .
40026005	A irail inda : Iermen ni ran en kamadip , pwe aramaj ede moromoronada .
40026006	Iejuj lao kotikot Petaniem nan im en Jimon tuketuk ,
40026007	Li amen ap poto don i , wa kijin potel alapajta audaud en men kei kajampwalia ap kieledier on pon kadokenmai , ni a kotin konot .
40026008	A tounpadak kan lao kilaner , ap juede kidar indada : Menda kei wet olar mal ?
40026009	Pwe a pan netila , kareda pwai laud ap nek on jamama kan .
40026010	Iejuj lao mani met , ap kotin majani on irail : Da me komail kainjenjuedeki li o ? Pwe me mau , me a wiai on ia er .
40026011	Pwe me jamama kan kin mi re omail anjau karoj , a nai jota anjau karoj .
40026012	Pwe ni a wudok kidi pil wet pon war ai , a kaonopadar ai jaredi .
40026013	Melel I indai on komail , waja karoj , me ronamau wet pan kalok ia , panada jappa pon , me a wiaer et , pil pan kaloki , pwen katamanpa .
40026014	Amen ekriamen , me adaneki Iudaj Ijkariot , ap koieila ren jamero lapalap akan ,
40026015	Indada : Da me komail pan ki don ia , i pan pana don komail i ? Irail ari inauki on i jip en moni jileijok .
40026016	A jan ni anjau o a jojon duen a pan manai on en panala i .
40026017	Ni ran kaieu en prot jomut tounpadak kan poto don Iejuj patoan on : Ia waja re kotin kupura , jen kaonopadan ir kamadip en paja ?
40026018	A kotin majani : Kola nan kanim ren ol amen indai on i : Jaunpadak o majani : Ai anjau korendor , I pan wiada kamadip en paja re om , o ai tounpadak kan pan ian ia .
40026019	Tounpadak kan ap wiadar duen majan en Iejuj , kaonopadar paja .
40026020	A lao jautik penaer , a kaipokedi ni tepel , a ekriamen akan ian i .
40026021	Ni arail konokonot , a kotin majani : Melel I indai on komail , amen komail pan pan ia la .
40026022	Irail ap injenjued o amen amen potoan on i indada : Main nai i ?
40026023	A kotin japen majani : Me ian ia kaduedi nan dal o , i me pan pan ia la .
40026024	Pwe Nain aramaj pan kokola duen a intinidier . A juedi on aramaj o , me Nain aramaj panala re a , me mau on aramaj o , ma a jota ipwidier .
40026025	A Iudaj , me panala i ap japen potoan on indada : Rapi , nai i ? A kotin majani on i : Koe me indada .
40026026	Ni arail wiadar konot . Iejuj kotin limadar prot laolaoki , o pilitiki pajan , kotiki on toupadak kan majani : Ale tunole , war ai metet .
40026027	A pil kotikida dal o laolaoki kotiki on irail majani : Komail karoj nim jan ;
40026028	Pwe nt’ ai metet , udan inau kap , me pan kapwilipwilidi on me toto , men lapwada dip .
40026029	A I indai on komail , me I jolar pan nim jan wan wain jan anjau wet lao lei ni ran o , me I pan pil nim nan wein Jam ai ianaki komail !
40026030	Irail lao melkakaki melkaka en kapin , rap kotila pon dol Oliwe .
40026031	Iejuj ap kotin majani on irail : Komail karoj pan makar kin ia ponpon wet , pwe a intinidier : I pan kame jilepa o , a pwin jip o pan more pajan .
40026032	A murin ai maureda , I pan ti on mo ’mail kola Kaliläa .
40026033	A Petruj japen potoan on i : Ma karoj pan makar kin ir a nai jota pan makar .
40026034	Iejuj kotin majani on i : Melel I indai on uk , ponpon wet mon malek a kakorot , koe pan kamam kin ia pan jilepak .
40026035	Petruj potoan on i : Ma i ian ir matala , i jota pan man kamam kin ir ; iduen en tounpadak kan karoj ar indinda .
40026036	Iejuj ap kotilan waja o me adaneki Ketjemane , a irail ian i , ap kotin majani on tounpadak kan : Komail mondi met , lao I pan kola kapakap monen .
40026037	O a kotin ukadar Petruj o nain Jepedäuj ol riamen , ap kotin tapiadar kupur olar o patau kaualap .
40026038	Iejuj ap kotin majani on irail : Nen i ap injenjuedelar kaualap on mela . Komail pan mimieta met , ian ia majamajan .
40026039	O a kotila ekij waja , ap kotin pupekidi jilan i laolaoki majani : Jam ai , ma a kak , kom kotiki jan ia dal wet ; ari jo , kaidin nai , komui ta en wiawia .
40026040	I ari kotin pure don tounpadak kan , diar ir adar mamair , ap kotin majani on Petruj : Komail jo kak ian ia majamajan auer ta ieu ?
40026041	Majamajan o kapakap , pwe komail de ko on nan jonejon . Nen me peik , a uduk me luet .
40026042	A pil kotila kariapak laolaoki majani : Jam ai , omui kupur eta , me dal wet jota kak kowei jan ia , ari I pan tunole .
40026043	A lao kotin puredo diar ir adar pil mamair , pwe maj arail me toutou .
40026044	A a kotin muei jan irail , pil kotilar laolaoki kajilepak ni majan ota .
40026045	Ap kotin pure don tounpadak kan majani on irail : Komail ari mamair o kamol . Kilan , auer leler , me Nain aramaj pan panalan pa en me dipan akan .
40026046	Paurida , kitail en kola , kilan , a jamador , me pan pan ia la .
40026047	Ni a kotin mamajandar , kilan , Iudaj , amen ir ekriamen oko , pwarador , pokon lapalap ian i , me wa kodlaj o jokon jan ren jamero lapalap akan o jaumaj akan en toun jap o .
40026048	Men panala i ki on ir kilel eu indada : Me I pan metik , iei I komail pan koledi .
40026049	I ap madan don Iejui indada : Pon mau Rapi ap metik i .
40026050	A Iejuj kotin majani on i : Kompoke pai , menda koe pwarador ? Irail ap por on Iejuj , jaikidi i .
40026051	A kilan , amen irail , me ian Iejuj , kapawei pa a , ujadar na kodlaj , pale jan jalon en ladu en jamero lapalap o .
40026052	Iejuj ap kotin majani on i : Kapure ion om kodlaj nan deu a ! Pwe karoj , me ale kodlaj , pan kamekila kodlaj .
40026053	De koe lamelame , me I jota kak poeki ren Jam ai en kadara don ia tounlan toto jan lekion eijokriau jama ;
40026054	A iaduen kijin likau kak pwaida ? A udan a pan wiaui duen met .
40026055	Ni auer ota Iejuj kotin majani on pokon o : Da , nai lolap amen , me komail kodon aleki kodlaj o jokon akan ? Ni ran akan karoj I mier re omail , kauwewe nan im en kaudok , a komail jota kol ia dier .
40026056	A mepukat karoj wiauier , pwe kijin likau en jaukop akan en pwaida . Tounpadak kan karoj ap muei jan i tandaui .
40026057	A me jaikidier Iejuj , ap kaluan i ren jamero lapalap Kaipaj , waja jaunkawewe o jaumaj akan pokon pena ia .
40026058	A Petruj idauendo i doowei jan lel tanpaj en jamero lapalap o pedelon on mondi ren papa kan , pwen kilan imwin mepukat .
40026059	A jamero lapalap akan , o jaumaj akan , o pwin en kapun o roporop kadede likam on Iejuj , pwen kamatala ;
40026060	Ari , jota me irail diar . Jaunkadede likam me toto , me pwarado , ari jo , jota me irail diar . Ikmuri jaunkadede riamen pwarado ,
40026061	Indada : Lap en me inda : I kak on kawela im en kaudok en Kot ap id kauada ni pon jili pon .
40026062	Jamero lapalap ap kajinenda majani on i : Kom jota japenki meakot , me mepukat kin kadede on komui ?
40026063	A Iejuj kotin nenenlata . Jamero lapalap ap majani on i : I kakau kin komui la ren Kot ieiaj , komui en indan kit , ma komui Krijtuj Japwilim en Kot .
40026064	Iejuj ap kotin majani on i : Komui me inda . A I pil men kaire kin komail , jan ni anjau wet , komail pan kilan Nain aramaj a pan kaipokedi ni pali maun en manaman o kokido dapok en lan akan .
40026065	Jamero lapalap ap ter pajan , a likau kan indada : A lalaue . Menda pil akai jaunkadede ? Kilan , komail apton ronadar a lalaue ,
40026066	Da me komail lamelame ? Irail japen potoan on : A mau on kamela .
40026067	Irail ap kondipi on jilan i o pakir i , o akai pikir i ni jilan i ,
40026068	Indada : Krijtuj , kokop on kit , ij me pikir uk ?
40026069	Petruj momod liki panakepir ; lidu men ap ko don i indada : Koe me pil ian Iejuj en Kaliläa .
40026070	A i me kamamaki mo ’rail karoj indada : I poneponeki me koe inda .
40026071	A ni a pedoi wei jan nan wanim , amen lidu ap kilan i indan irail , me mi waja o : Lap men et me pil ian Iejuj en Najaret .
40026072	A pil kamamki ap kaula : I jaja aramaj en .
40026073	Mur ekij irail me u impa pil kaido indan Petruj : Melel koe amen irail , pwe nil om kadiarok kin uk ada .
40026074	I ap lalaue o kaula indada : I jaja aramaj en . Malek ap kakorot .
40026075	Petruj ap tamanda majan en Iejuj , me kotin majani on i : Mon malek a kakorot , koe pan kamam kin ia pan jilepak . A ap koieila janejan laud .
40027001	A LAO ran pajaner , jamero lapalap akan o jaumaj akan en toun jap o kapukapunada duen Iejuj pwen kamatala .
40027002	Irail lao jaliedi i , ap wawei , ki on ren kopina Pontiuj Pilatuj .
40027003	A Iudaj , me panala i lao kilaner me a pakadeikadar , en kamatala , ap kalukila o purekido moni jileijok ren jamero lapalap akan o jaumaj akan .
40027004	Indada : Nai me wiadar dip , ni ai panalar nta makelekel . A irail inda : Menda re at ? Koe en pein wia .
40027005	I ari kajedi moni ko nan im en kaudok , ap koieilar lujiamalar .
40027006	A jamero lapalap akan ale moni ko indada ; A jota pun kitail en ki on nan deun mairon , pwe pwain pan nta .
40027007	Irail ari kapukapun , ap netiadar jap en jaun wia dal , waja me men liki pan jeredi ia ,
40027008	I me waja o adaneki jap en nta kokodo lel ran wet .
40027009	I dokan a pwaidar , me lokidor ren jaukop Ieremia , me majani : Irail ari aleer moni jileijok i pwaine pan i , me re netiada ren men Ijrael .
40027010	O pwaine kida jap en jaun wia dal , duen me Kaun o kotin majani on ia .
40027011	Iejuj ari kotikot mon kopina ; kopina ap kainoma re a majani : Nanmarki en Juj akan komui ? A Iejuj kotin majani on i : Komui me majani .
40027012	Jamero lapalap akan o jaumaj akan lao karaune kin i , a jota kotin japen .
40027013	Pilatuj ap majani on i : Komui jota ron duen ar karakarauni komui kaualap ?
40027014	I ari jota kotin majani on i meakot . Kopina ap poneponeki kaualap .
40027015	Ari , ni kamadip o kopina kin lapwa on irail amen me jalidi , meamen , me re mauki ,
40027016	A i anjau o ol amen , ad a Parapaj , me jalidi re ’rail .
40027017	Irail lao pokon penaer , Pilatuj ap majani on irail : Ij me komail mauki , i en lapwa dan komail , Parapaj de Iejuj , me maraneki Krijtuj ?
40027018	Pwe a ajaer , ar peirin , me re pan kilar i .
40027019	A lao kaipokedi pon deun kadeik , a paud ilokilan i indada : Komui der wia meakot on ol pun men et , pwe i auramandar duen i , me i lokelokeki laud ran wet .
40027020	A jamero lapalap akan o jaumaj akan jairen kila pokon o , ar poekipoeki Parapaj o kamatala Iejuj .
40027021	A kopina japen majani on irail : Ij re ’ra , me komail mauki , i en lapwadan komail ? Irail potoan on : Parapaj .
40027022	Pilatuj ap majani on irail : Da me i en wiaki Iejuj , me maraneki Krijtuj ? Irail karoj potoan on : A en kalopuela !
40027023	A kopina majani : Pwe jued da , me a wiadar ? A re kalaudela ar weriwer : A pan kalopuela !
40027024	Pilatuj lao kilan , me a jota kak wiada meakot , pwe moromoron pan wiaui , ap ale pil , omiom mo ’rail majani : Nai makelekel jan ntan ol pun men et , komail pan wia .
40027025	Aramaj karoj ap wiaki eu japen indada : Nta en kapokon on kit o nait jeri kan !
40027026	A ap lapwa don irail Parapaj , a Iejuj me a woki ap mueid on irail , en kalopuela i .
40027027	Nain kopina jaunpei kan ap ale Iejuj kalualon on nan im en kadeik o , ap kapokon pena jaunpei karoj ;
40027028	Irail ap ki jan i japwilim a likau kan , ap id kalikauwie kida i likau waitata ;
40027029	Ap pada al en tek eu , ap kida pon kadokenmai , o ki on jokon apot ni lim a maun , o kelepukidi mo a o kapikapidi i indada : Ion Nanmarki en Juj akan !
40027030	Irail kondipe on i , o re ale jokon o , o pokieki kadokenmai .
40027031	Irail lao kapiti i , ap kijan likau waitata , ap kapure on i udan japwilim a likau o kaluawei , pwen kalopuela .
40027032	Ni arail kotikot kokola , rap diarada aramaj en Kirene men , me ad a Jimon , i me re iton on , en wadala japwelim a lopu .
40027033	Irail lao lel on waja o , me ad a Kolkata , iet wewe : Waja en pondal en mona .
40027034	Irail ki on i pinika , me doleki edi . A lao kotin jon kij , a jota urak .
40027035	Irail lao kalopuelar i , ap nek pajan japwilim a likau kadoropwe kidar .
40027036	Irail ari mondi on waja o majamajan i .
40027037	O ponanin kadokenmai re pajuredier intin o , me a pukoki : Iet Nanmarki en Juj akan .
40027038	Lolap riamen ian i lopuelar , amen mi ni pali maun , a amen ni pali main .
40027039	Me dadaulul akan lalaue i , dueduälok .
40027040	Katiti : Koe me kin kawela im en kaudok ap id kauada pon jili pon , en pein dore uk ala ; ma Japwilim en Kot koe , en keredi jan nin lopu en !
40027041	A jamero lapalap , o jaunkawewe , o jaumaj akan pil dueta kapikapiti i indada :
40027042	A dorelar akai , ap jota kak dorela pein i ; ma i Nanmarki en Ijrael , i en keredi jan ni lopu en , a kitail pan kamelele i .
40027043	A liki Kot , i en kotin dorela , ma a kotin kupura i , pwe a indada : Nai Japwilim en Kot .
40027044	Lolap oko , me ian i lopuelar , pil lalaue i .
40027045	Jan ni auer kawonu lel auer kaduau rotorot kipadi jap o .
40027046	Ni auer kaduau Iejuj ap kotin nil laud majani : Eli , eli lama ajaptani ! Iet wewe : Ai Kot , ai Kot , da me komui likitmalia kin ia la ?
40027047	Akai me u waja o , ronadar me , ap indada : A eker Eliaj .
40027048	A amen irail pitipit tan ale lim eu , kaduedi on nan pinika kauon ni alek apot , kidan i en urak ,
40027049	A akai me inda : Iermen , kitail en kilan maj , ma Eliaj pan pwarado dorela i .
40027050	Iejuj pil kotin nil laud , ap kadarala nen e .
40027051	A kilan , perepa likau en im en kaudok o ap dei pajan , jan pali poa lel pa , o jap rereda , o paip akai ronkilar ,
40027052	O joujou kai jara pajan , o war en me jaraui kan toto , me mamair , ap iajadar .
40027053	O murin ar iajadar , irail koda jan nan joujou kan , kolan kanim jaraui , pwara don me toto .
40027054	Jenturion o me ian i jinjila Iejuj , kilaner jap a rereda , o meakan , me wiauier , rap majakadar kaualap , katiti : Melel i , me Japwilim en Kot !
40027055	O li toto mi kailewei , kilekilan me wiaui , iei irail , me idauendo Iejuj jan Kaliläa papa i .
40027056	Maria men Makdala , o Maria in en Iakopuj i Iojej , o in en nain Jepedäuj akan mi nan pun arail .
40027057	A lao jautik penaer , ol kapwapwa men pwarado , men Arimatia , me ad a Iojep , me pil tounpadak en Iejuj amen .
40027058	I ari poto don Pilatuj poeki kalep en Iejuj . Pilatuj ap majani , a en panalan i .
40027059	Iojep ari ale kalep o , kidimiki pena likau makelekel o kajelel ;
40027060	Ap nekidedi nan pein a joujou kap , me a weiradar nan paip ; i ap kadapure on takai kalaimun eu nan au en joujou o , ap kotila jan ,
40027061	A Maria men Makdala , o Maria teio momod jal on joujou o .
40027062	A mandan ran o , ran en kaonop , jamero lapalap o Parijär akan pokon pena ren Pilatuj .
40027063	Indada : Main , kit tamandar , me ol jued men et katitiki ni a memaur : I pan maureda murin ran jilu .
40027064	Komui ari majani , me ren jinjila joujou o lel ran kajilu , pwe a tounpadak kan de kodo pirapela , ap indan aramaj : A kotin iajadar jan ren me melar akan , pwe pakotau wet pan jued jan men maj ,
40027065	Pilatuj majani on irail : let jilepa ko , komail kowei jinjila joujou o duen komail kak on .
40027066	Irail ari koieila , kileledier takai o , o kajilaki joujou o jaunpei kai .
40028001	RAN en japat lao daulier , ni manjan en at en wik , Maria men Makdala , o Maria teio ap kodon ududial joujou o .
40028002	A kilan , jap rereda kaualap , pwe tounlan en Kaun amen , pwaradido jan nanlan o katapur jan takai o , ap kaipokedi on poa ,
40028003	Mom a dueta liol o a likau puetepueteta jno .
40028004	Jilepa ko ap majapwekadar , o re likamata mela .
40028005	A tounlan o kotin japen majani on li oko : Komail der majak pwe i aja , me koma rapaki Iejuj , me lopuelar .
40028006	A joer met , pwe a iajadar , duen a kotin majanier . Kodo udial waja , me Kaun nekinekidi maj o ,
40028007	O tanwei kaireki japwilim a tounpadak kan , me a kotin iajadar jan ren me melar akan . A kilan a pan kotin tion mo ’mail kotilan Kaliläa . I waja komail pan diarada i . Kilan , i kop on komail er .
40028008	Ira ari madan jan ni joujou o majak o peren kaualap , o tanwei kaireki on japwilim a tounpadak kan .
40028009	A ni ara kola , kaireki japwilim a tounpadak kan , kilan , Iejuj ap tu on ira majani : Ran mau ! Ira ap kai on poridi ni aluwilu a o poni i .
40028010	Iejuj ap kotin majani on ira : Der majak , kowei kaireki ri ai ol akan , pwe re en koieilan Kaliläa . I waja re pan diar ia .
40028011	Ni ara kokola , kilan jilepa kai ko don kanim o kaireki jamero lapalap akan karoj me wiauier .
40028012	Irail ari pokon pena ianaki jaumaj akan o kapukapun , ap ki on jaunpei moni toto .
40028013	Indai on irail : Komail pan inda : A tounpadak kan pwarador pon pirapela i ni at mamair .
40028014	A ma kopina pan ronada duen mepukat , kit ap pan jauaja komail re a .
40028015	Irail ari aleer moni kan o wiadar duen me re katiti on irail . A kajoi pot et lolok jili ren Juj akan kokodo lel ran wet .
40028016	A tounpadak ekamen kowei on Kaliläa , pon nana eu , me Iejuj kotin kakalik on irail er .
40028017	Irail lao diaradar i , re poni on i , a akai me peikajal .
40028018	Iejuj ap kotido majani on irail : Manaman en nanlan o jappa karoj muei on ia er .
40028019	Komail ari kola o padaki on toun jappa karoj o paptaij ir ala ni mar en Jam o Na o Nen jaraui .
40028020	Padaki on irail , me ren dadaurata meakan , me I kakalik on komail er . O kilan , I pan daudaulole komail jili kokolata , lao lel jappa imwijokela .
41001001	TAPIN ronamau en Iejuj Krijtuj , Japwilim en Kot .
41001002	Duen a intinidi ren jaukop Iejaia : Kilan , i kadarala mo ’mui ai men kadar me pan kaonopada al omui !
41001003	Nil eu likelikwir jili nan jap tan : Komail kaonopada al en Kaun o kaineneda al a !
41001004	Ioanej kotido wia paptaij nin jap tan o padapadak duen paptaij en kalula on lapwa dip akan .
41001005	Toun jap en Juj akan o toun Ierujalem karoj pokon don re a ; irail paptaijela re a nan pilap Iordan , weokada dip arail akan .
41001006	Ioanej kin likauwi wun en kamel , o perapirki kil en man , o kin kankan manjiek o oni en nan wel .
41001007	O padapadak majani : Meamen laud jan ia kotido mur i . Jal en a jut i jota war on idiokidi lapwada .
41001008	I paptaij kilar komail pil . A a pan paptaij kin komail Nen jaraui !
41001009	Kadekadeo ni ran oko Iejuj ap kotido jan Najaret en Kaliläa ap paptaijela ren Ioanej nan Iordan .
41001010	A madan kotida jan nan pil o , ap kotin majani nanlan kan ar ritida , o Nen mom en muroi piridi don po a .
41001011	Nil eu ap peidido jan nanlan kan : Nai kompok komui , me I perenki !
41001012	A madan Nen kalua won i jap tan .
41001013	A ap kotikoteki jap tan ran panaul wia jonejon pan Jatan , ieian man laualo ; a tounlan kan me papa on i .
41001014	Murin en Ioanej a panalar , Iejuj ap koti don Kaliläa , padapadak ronamau en wein Kot .
41001015	Majani : Anjau o leler wein Kot mier ! Komail kalula ! Kamelele ronamau !
41001016	Ni a kotikot jili liman jed en Kaliläa , a ap majani Jimon o ri a ol Andreaj ara lalaid jili , pwe ira jaujed .
41001017	Iejuj ap kotin majani on ira : Koma idauen ia do ! Pwe I pan wia kin koma la jaujed en aramaj !
41001018	Ira ari madan kajedi ara uk eko , ap idauenla i .
41001019	Ari , ni a kotila jan waja o , a ap kotin majani Iakopuj , nain Jepedäuj o ri a ol Ioanej mimi pon jop pot wonewone ara uk oko .
41001020	I ari kotin molipe ira madan , ira ari pededi jam ara Jepedäuj nin jop o ren toun dodok ko o idauen la i .
41001021	Irail ap koti don Kapernaum . A madan kotilon on nan jinakoke ni ran en japat o kawewe .
41001022	Re ap puriamuiki a padak , pwe a kotin kawewe on irail ni manaman jota dueta jaunkawewe kan .
41001023	Aramaj amen ian mi nan jinakoke o , me nen jaut mi lole , ap weriwer ,
41001024	Indada : Ko jan kit ! Menda re omui kit , Iejuj en Najaret ? Komui kotido en kawe kit ala ? I aja komui , Jaraui en Kot .
41001025	Iejuj ari onionida , majani : Nenenla o kowei jan i !
41001026	Nen jaut lao kapururada ap weriwer laudeda , a ap koiei jan i .
41001027	Irail karoj puriamui , pepeidok nan pun arail indada : Dakot met ? Padak kap , dakot met ? Pwe ni manaman a majani on nen jaut akan , irail ari peiki on i .
41001028	I ari madan indand jili nin jap karoj impan Kaliläa .
41001029	Irail ari madan koti jan nan jinakoke , ap ian Iakopuj o Ioanej kotilon on nan im en Jimon o Andreaj ,
41001030	Jaulap en Jimon wononeki jomau karakar . Irail ap kaireki i madan duen i .
41001031	I ari koti won ale pa a , kauada . Jomau karakar ap madan ko jan ; i ari papa irail .
41001032	A lao jautik penaer , ni katipin kirila , re ap wa pena on i karoj me jomau o me tewil ti po arail .
41001033	O toun kanim o pokon don ni im o .
41001034	A ap kotin kakelailada me toto me jomauki jon en jomau toto , kauja jan tewil toto , ap kulikedi tewil akan , ren der lokaia , pwe re aja i .
41001035	A kotin kipada nin joran , kotilan jap tan , pwen laolao waja o .
41001036	Jimon o me ian ko ap idauenla i .
41001037	Ni arail diar i , re ap potoan on i : Irail karoj raparapa kin komui .
41001038	A ap kotin majani on irail : Kitail daulul won jap tei ko , pwe I en pil padak waja o , pwe i me I kokido .
41001039	A ap kotin padapadak jili nan arail jinakoke kan nan jap en Kaliläa karoj o kakauj tewil akan .
41001040	Ol tuketuk amen ap poto don i kelepuki poeki potoan on i : Ma re kotin kupura , re kotin kamakeke ia da !
41001041	Iejuj ari kupuro kila , kapawei lim a , jair i majani on i : I pan , makelekelada !
41001042	A ni a majani eta , ari a tuketuk ko jan madan , a ap makelekel lar .
41001043	I ari kalikedi i , ap madan kadarala .
41001044	Majani on i : Kalaka ! Koe depa indai on meamen ; a kowei kajale on koe jamero o , o kida , pweki om makelekelada , me Mojej majani , pwen kadede on irail .
41001045	Ari , a kolata kalokijili , juaiki jili o ari , kareda en Iejuj a jola janjal koti don kanim o , kotikot eta liki nan jap tan , irail ap pokon don re a jan pali karoj .
41002001	MURIN ran akai a ap pil kotilon on Kapernaum , ap loki jili me a kotikot nan im o .
41002002	Me toto ap madana pena , im o lao koidala o pil likin im o . A ap kotin kawewe on ir majan o .
41002003	Irail ari poto don re a , wa kodo me jomau rerer men , roan pa men .
41002004	Irail jota kak kai don impa pweki pokon o . Re ap palan pajan pon im o , waja a kotikot ia ; irail lao palan pajan ap kakiredi ro o , me jomau o mi poa .
41002005	Iejuj lao mani ar pojon , ap majani on me jomau rerer o : Nai , dip om akan lapwa jan uk er !
41002006	Ari , jaunkawewe kai momod waja o , monemonloleki :
41002007	Da me men et lokelokaia ? A lalaue . Ij me kak lapwada dip akan , pwe amen ta , Kot ?
41002008	Iejuj ari madan aniada nan kupur a duen ar monemonlole , ap kotin majani on irail : Da me komail monemonloleki ?
41002009	Ia me manai ren indai on me jomau rerer : Dip om akan lapwa jan uk er , de inda : Uda , ale ki om , kowei ?
41002010	A pwe komail en aja , me Nain aramaj me manaman on lapwada dip akan nin jappa , iei me a kotin majanieki on me jomau rerer :
41002011	I indai on uk : Uda ! Al eki om ! U ko on ni im om !
41002012	I ari madan uda , ale ki , aluwei mo ’rail karoj . Irail karoj ari malamalaua kila , kapina Kot inda : Je jaikenta man kilan meakot et !
41002013	I ari pil kotila liman jed o . Irail karoj ap pokon don i , i ari kotin kawewe on irail .
41002014	A lao kotin daulul waja o , ap majani Lewi , nain Alpäuj , a momod ni wajan nopwei , ap majani on i : Idauen ia do ! I ari uda idauenla i .
41002015	Kadekadeo a lao kaipokedi konot nan im a , jaunopwei o me dipan akan me toto ian Iejuj o japwilim a tounpadak kan konokonot ; pwe irail me toto , me idauen i .
41002016	Ari , ni en jaunkawewe o Parijär akan ar kilan a kotin ian me dipan o jaunopwei kan konokonot , irail ap indai on japwilim a tounpadak kan : Da me a ianki jaunopwei o me dipan akan konot o kaker eki ?
41002017	Ni en Iejuj aniada , ap kotin majani on irail : Me kelail akan jota mau on jaunwini pwe me jomau ta . I jota kodon ekeredo me pun kan , a me dipan akan .
41002018	En Ioanej a tounpadak kan o Parijär akan kin kaijejol . Irail ari kodo potoan on i : Da me en Ioanej a tounpadak kan kin kaijejol , o en Parijär ar tounpadak kan , a japwilim omui tounpadak kan jota kin kaijejol ?
41002019	Iejuj ap kotin majani on irail : Da , toun kamadip en kapapaud pan kak kaijejol ni en ol kamod a ian irail ? Ni en ol kamod a ian irail , re jota pan kak kaijejol .
41002020	A anjau kokodo , me ol kamod pan wijike jan irail , iei ran o , me re pan kaijejol .
41002021	Jota amen me pan deik on likau kap ni likau marin , pwe likau kap pan dei jan likau marin , por o ap pan laudela .
41002022	Pil jota amen me kin deuke kida ed marin wain kap , pwe wain o de ter pajan ed o , wain o ari wudokila , ed o ola . A wain kap mau on nan ed kap .
41002023	Kadekadeo a kotin weid nan mat en korn ni ran en japat . Japwilim a tounpadak kan ap dondolun kowei wan korn .
41002024	Parijär oko ap indai on i : Kilan , da me irail wia ni japat me jota pun , en wiaui ?
41002025	A kotin majani on irail : Komail jota wadoker , me Dawid wiadar , ni a men kaualap , o a men mana , i o me ian i ?
41002026	Duen a pedelon on nan tanpaj en Kot ni muein Apiatar jamero lapalap , o kanala prot mairon o nek on irail , me ian i , me jota pun aramaj en tunole , jamero kan eta ?
41002027	A ap kotin majani on irail : Japat me wiaui on aramaj a kaidik aramaj on japat .
41002028	I me Nain aramaj pil udan kaun en japat .
41003001	KADEKADEO a pil kotin pur on nan jinakoke . Ari , aramaj amen mia , me pa a motor .
41003002	Irail ari majamajaneki , ma a pan kakelada i ni ran en japat , pwe irail en karaun i .
41003003	I ari kotin majani on aramaj o , me pa a motor : Uda kodo met !
41003004	A ap kotin majani on irail : Me pun , wia mau ni ran en japat de wia jued ? Kamaur de kamela ? Ir ari nenenla .
41003005	I ari anian aupwili jili po ’rail , kupurokila ar kapitakai , ap kotin majani on aramaj o : Kapawei pa om ! I ari kapawei . Pa a ap kelailada .
41003006	Parijär oko ap madanalan ren ian en Erodej . Re ap kapakaparok duen ar pan kamatala i .
41003007	A Iejuj kotin kapitawei jan pein i o japwilim a tounpadak kan , koti won liman jed . Pokon kalaimun ap idauen i jan Kaliläa , o Iudäa .
41003008	O jan Ierujalem , o jan Idumäa , o jan palilan Iordan , o toun liman Tiruj o Jidon , pokon kalaimun , re ronada duen a kotin wiada manaman kaualap , re ap pokon don re a .
41003009	A kotin majani on japwilim a tounpadak kan , kijin jop kij en kaonop on i , pweki pokon o , pwe re de koi don i .
41003010	Pwe a kotin kakelada me toto , irail ari pakoideda , pwe me jomau ko me jair i .
41003011	O ni en nen jaut akan nar i , re pupedi mo i , weriwer , indada : Japwilim en Kot komui !
41003012	I ari kotin kalik irail edi , ren der kaireki i .
41003013	I ari kotidala nan nana o , ap molipei don i , me a kotin kupura , re ap poto don re a .
41003014	I ari kotin kileledi ekriamen , pwe re en ieian i , pwen poroporone ir jili padapadak .
41003015	O manamanla kakelada me jomau kan o kakauj tewil akan ;
41003016	Jimon a kotiki on ad a Petruj .
41003017	O Iakopuj nain Iepedäuj , o Ioanej ri en Iakopuj , a kotiki on ad ara Poanerkej . Iet wewe : Nain nanjapwe .
41003018	O Andreaj , o Pilipuj , o Partolomäuj , o Matäuj , o Tomaj , o Iakopuj , nain Alpäuj , o Tadäuj , o Jimon men Kana ,
41003019	O Iudaj Ijkariot , me panala i .
41003020	Irail ari ko don nan im eu . Pil pokon eu pokon pena . Irail ari jola kak mana .
41003021	Ni kompokepa ko ronada , re kodo , pwen wala jan i ; pwe re inda , me a iakala .
41003022	A jaunkawewe ko , me kodido jan Ierujalem inda : A katia Peeljepup o jaumaj en tewil akan ; iei me a kakaujeki tewil akan .
41003023	I ari molipe ir do , majani on irail ni karajeraj akan : Ia pan duen Jatan a kaujawei Jatan ?
41003024	O ma toun wei eu u pena nan pun ar , wei o jota pan kak pwaida .
41003025	O ma penainai eu u pena nan pun ar , penainai o jota pan kak pwaida .
41003026	O ma Jatan u on pein i , a jota pan kak pwaida , a pan imwijokela .
41003027	Jota amen me pan kak ko on nan im en kelail amen kulia a kapwa , ma a jo jaliedi maj me kelail o . A ap pan kak kawela im a .
41003028	Melel I indai on komail : Dip akan karoj pan lapwa jan nain aramaj akan , o laue , me re lalaueki .
41003029	A meamen lalaue Nen jaraui jota pan lapwada , a a pan puk on kamekam joutuk .
41003030	Pweki ar inda : A katia nen jaut .
41003031	Ari in a , o ri a ol akan ap kodo , mi liki o iloke don .
41003032	A pokon me momod impa o ap potoan on i : Re mani , in ar o ri ar ol akan mimi liki kainoma komui .
41003033	A ap kotin japen irail majani : Ij in ai de ri ai kan ?
41003034	A ap kotin aupwil jili po ’rail , me mod impa ko , majani : Kilan , in ai o ri ai ol akan !
41003035	Pwe meamen wiawia kupur en Kot , iei me ri ai ol o ri ai li o in ai .
41004001	KADEKADEO a pil kotin tapiada kawewe liman jed o . Pokon kalaimun eu ap ko pena re a . A ap kotidan pon jop pot kotikot pon jed o . A pokon o mi nan jap pon oror .
41004002	A kotin kawewe on irail me toto ni i karajeraj akan , majani on irail ni a padak :
41004003	Ron ! Kilan , jaunkamor o kolan kamorok .
41004004	Ni a kamokamorok akai ap moridi on pon kailan al , manpir ap pirido nam ir ala .
41004005	A akai moredi on waja takain , waja pwel petepet ; irail ari madan wojada , pweki jota pwel lole .
41004006	Ni en katipin dakarada , re ap monela o mela pweki jota kalau ar .
41004007	A akai moredi nan tuka teketek ; o tuka teketek wojada , kajokiala , re ap jota wa .
41004008	A akai moredi nan pwel mau o pwaida wa ; akai pan me jileijok ; a akai me woneijok , a akai me epuki .
41004009	A kotin majani : Me jalon a mia men ron , i en ron !
41004010	A lao kotin kalapukela , men imp a ianaki ekriamen ap kalelapok re a duen karajeraj pukat .
41004011	A ap kotin majani on irail : A muei on komail , en aja duen me rir en wein Kot . A men liki re pan aja meakaroj jan ni karajeraj akan .
41004012	Pwe re kilan , ari jota kilan , o roneron , ap jota dedeki ; pwe re de pan wukila o dip ar lapwa jan irail .
41004013	A ap kotin majani on irail : Komail jota dedeki karajeraj pot et ? A iaduen , omail pan aja karajeraj tei ko ?
41004014	Jaunkamor me kamorok jili majan .
41004015	A mepukat me mi pon kailan al , waja majan moredi on , a re lao ronadar , Jatan ap madanado , ki jan majan , me kamoremoredi on nan monion arail .
41004016	O mepukat me moredi on wajan takain , re lao ronadar majan o ap madan peren kida ale .
41004017	A jota kalaua re ’rail ap dadaur eta ekij , lao jonejon o kamekam wiaui pweki majan o , re ap madan makar kida .
41004018	A mepukat me moredi on nan tuka teketek , me ronada majan .
41004019	A anan en pai en jappa o inon kapwa , o norok en okotme pwaida , kajokela majan , ap jota wa .
41004020	A mepukat irail , me moredi on nan pwel mau , me ronada majan o , ale o wa , akai pan me jileijok , a akai me woneijok , a akai me epuki .
41004021	A kotin majani on irail : Kandel pan wijikedo , pwen ko on pan kajak de pan men wendi ? A jote koda won nin deun kandel ?
41004022	Pwe jota me rir kot , me jo pan janjalada , pil jota me okiok kot , me jo pan lok jili .
41004023	Meamen me jalon a mia men ron , i en ron !
41004024	A ap kotin majani on irail : Komail kalaka , me komail ron ! Pwe men jon , me komail jonki iduen a pil pan jon , on komail . O omail tunol pan laud .
41004025	Pwe me a mia , ekij pan ko on ; a me jota a mia , me ekij mi re a , pan katia jan .
41004026	A kotin majani : Iet duen wein Kot , raj on aramaj amen , me kamoredi on nan pwel war en tuka .
41004027	Ap mairela , pirida , pon ran ; a war o wojada ap kakairida a ap jota aja due .
41004028	Pwe pwel kin pein kawojada tuka . Maj katoka , mur mpok , mur war en korn nan mpok ap pwarada .
41004029	A ni wa ma , a ap madan ki on men lepukedi , pwe rak mier .
41004030	A pil kotin majani : Da me kitail en karajai on wein Kot ? De da me kitail en kajojon on ?
41004031	A rajon wan tuka , me pan kamoremoredi on nan pwel , me tikitik jan war karoj , me mi nan jap .
41004032	A lao kamoredi , ap wojada laude jan dip karoj , ap kajan pajan laud ; manpir en pan lan ap kin wendi pan mot a .
41004033	I jon en karajeraj akan toto a kotiki on irail ni a kawewe on irail majan o duen ar weweki .
41004034	Jota a majan , ma jo karajeraj . Ni arail kelepala , a ap kotin kadede on japwilim a tounpadak kan meakan .
41004035	Ni ran ota , lao jautik penaer , a kotin majani on irail : Kitail daulul won palio !
41004036	Ari , ni ar kadar pajan pokon o , re kamajalada nin jop o . Pil akai kijin jop mi re a .
41004037	Melimel ap koda , iluk ap punedi on nan jop o kadirela .
41004038	A a kotikot nan murin jop o , jaijaimok pon uluna . Irail ap kaopada potoan on i : Jaunpadak , kom jota kupurai kit , pweki at pan mela ?
41004039	I ari kotin kipada , anianida melimel , o kotin majani on jed o : Moledi ! An ap dukedi o molela kaualap .
41004040	A ap kotin majani on irail : Da me komail majapwekeki ? Iadue , jota omail pojon ?
41004041	Irail majapwekada kaualap , ap indada nan pun arail : Iaduen ol men et , me an o jed peiki on ?
41005001	IRAIL ari kotela jed o koti don nan wein Katara ;
41005002	A lao kotidi jan nin jop , aramaj me nen jaut ti poa , madan ap tan don i jan nin joujou kan .
41005003	Pwe a kin kaukaujon nin joujou kan , jota amen , me kak jaliedi i , jal mata jota pil kak .
41005004	Pwe pan toto a jalikidi jal en nä o jal mata , ari a kin kamueit pajan jal mata o jal en nä ; jota amen me kak kamandala i .
41005005	Anjau karoj , pon o ran , a kin mimi nan joujou kan o nana , weriwer o pein lokeki i takai .
41005006	A ni a kilan Iejuj waja doo , a ap tanalan dairukedi .
41005007	Weriwer laudeda indada : Menda re omui nai Iejuj , Japwilim en Kot lapalap ? I kaukilan komui Kot , komui ender kawairok ia !
41005008	Pwe a kotin majani on i : Koti jan aramaj en , nen jaut koe !
41005009	I ari kotin kainoma re a : Ij ad om ? A ap japen potoan on i : Iet ad ai lekion , pwe kit me toto .
41005010	A ap poeki , ender kotin kauj ir ala nin jap o .
41005011	Ari , pwin pwik kalaimun eu mimi impan nana o , manamana jili .
41005012	Irail ap poekipoeki potoan on : Re kotin kadar kit ala , pwe jen til on nan pwik oko .
41005013	Iejuj ari kotin mueid on . Nen jaut akan ap koiei jan , ko on nan pwik oko . Pwik oko ap tanedi wei ni aul on nan jed ap mopila nan jed . Irail impan riakid .
41005014	Jilepa kan ap tandaui , kaireki jili nan kanim o nan jap ; re ap koieila pwen kilan duen me wiaui ;
41005015	Irail ari poto don ren Iejuj , kilan , me tanwar en tewil o a momod , o likauer , o lolekonlar ; iei i me lekion mier re a . Re ap majapwekada ,
41005016	Irail me kilaner ap indai on irail duen me wiaui on me tanwar en tewil o , o duen pwik akan .
41005017	Re ap poekipoeki , a en kotiwei jan jap arail .
41005018	Ni a koti don nin jop o , me tanwar en tewil o poeki re a en ian i .
41005019	A i jota mueid on i , ap majani on i : Ko on ni im om ren jau om , kaire kin ir duen manaman lapalap , me Kaun o wiai on uk er o poke uk alar .
41005020	I ari kola , kaloki jili nan Dekapolij duen manaman lapalap , me Iejuj kotin wiai on i ; irail karoj ap puriamui kila .
41005021	Iejuj lao pil kotela jed o on palio , pokon kalaimun eu ap ko pena re a . A kotikot pon oror .
41005022	Ari , jaumaj en jinakoke amen , me ad a Iairuj kotido . Ni a tu on i , ap dairukedi jan .
41005023	Poekipoeki kaualap , potoan on : Nai kijin jeripein kij koren ion mela ; i poeki , komui en kotido en pwil lim omui poa , pwen kelailada , ap pan maurela .
41005024	I ap kotin ianala , aramaj toto ap idauenla , koi don pena .
41005025	Li amen , me nta pwilipwil par naulriau .
41005026	O lokolokki me toto ren jaunwini toto o kida a kapwa karoj , ap jota katepe , pwe a totorela eta .
41005027	Ni a ronada duen Iejuj , a ap dilonedo muri nan pokon o , o jair japwilim a likau .
41005028	Pwe a inda : Ma i jair japwilim a likau eta , i pan kelailada .
41005029	Ari , pwilipwil en nta madan matata . I ari pamada nan war a , me a kelada janer jomau o .
41005030	Iejuj ap madan kotin kaanda , me rojon kij ko janer . A ap jaupei don pokon o majani : Ij me jair ai likau ?
41005031	A japwilim a tounpadak kan potoan on : Komui majani , pokon et koi don komui penaer ; a komui majani : Ij me jair ia ?
41005032	I ari kotin aupwil jili , pwe a men majani , me wia me o .
41005033	Li o ari majapwekada , rerer , ajaer me wiaui on i ap potodo , dairukedi mo a , potoan on duen melel en me wiaui o .
41005034	A ap kotin majani on i : Nai om pojon me kakelail uk adar . Ukowei popol , o kelada jan om jomau !
41005035	Ni a kotin mamajan , irail kodo jan ren jaumaj en jinakoke indada : Noum jerepein o melar . Menda kom kaniri jaunpadak en ?
41005036	Ni en Iejuj a ani kair o , ap majani on jaumaj en jinokoke o : Kom der majak pojon eta !
41005037	A ap jota kotin mueid on meamen en idauenla i , Petruj eta , o Iakopuj o Ioanej ri en Iakopuj .
41005038	Irail koti don ni im en jaumaj en jinakoke o , ap majani arail moromoron o mamaiei kaualap .
41005039	A ni a kotilon , a majani on irail : Da me komail moromoronki o mamaukeki ? Jeri en jota melar , a mamair eta .
41005040	Re ap kakaurureki i . I ari kotikiiei jan irail karoj , ap kotin ukada jam o in en jeri o me ian i ko ; a ap pedelon on waja , me jeri o wonon ia ;
41005041	I ari kotin ale pa en jeri o majani on i : Talita kumi ! Iet wewe : Jeripein i indai on uk , paurida !
41005042	Jeripein ap madan paurida , alu ; pwe a jaunpar eijokriau ; irail ap malamalaua kila kaualap .
41005043	I ari kotin kalik irail edi , pwe meamen de ajada , ap majani , kijin mana en ko on .
41006001	A AP kotila jan waja o , ap koti don ni udan jap we , o japwilim a tounpadak kan idauenla i .
41006002	Lao lel ran en japat a kotin tapiada kawewe nan jinakoke ; me toto , me ron puriamui kila , inda : Ia me lap en ale mepukat ? O lolekon da eu , me mi re a , me a kak wiaki manaman pukat ?
41006003	Kaidin i kapenta o , nain Maria , o ri en Iakopuj , o Iojej , o Iudaj , o Jimon ? A kaidin ri a li akan kin mi re atail ? Re ap makar kida i .
41006004	Iejuj ap kotin majani on irail : Jota waja , me jaukop jota wau ia ; nan jap we ta o ren jau i ko o toun im a .
41006005	A ap jota kak wia manaman eu waja o , me jomau kai ta , me a kotin pwil po ar lim a ko o kakelail ir ada .
41006006	I ari pone kida ar jopojon , ap kotin paan jili kanim akan , kaukawewe .
41006007	A ap kotin molipe don re a ekriamen oko , o kotin kadar ir pajan riamen me eu o kotiki on irail manaman , en poedi nen jaut akan .
41006008	Ap majani on irail , re depa wa meakot ni ar koko jili , jokon eta pot ; iermen ed , de prot , pil jota moni nan ed .
41006009	A re ko on eta nan jut , o der mi nan jakit riau .
41006010	A ap kotin majani on irail : Waja kij , me komail pedelon oner ni im eu , komail mimieta , komail lao kowei jan waja o .
41006011	A waja eu , me kan kajamo o ron komail , komail jipede jan pwel ni nä omail , ni omail ko jan , pwen kadede on irail .
41006012	Irail ap kola o padapadaki me ren kalula .
41006013	Re pil kauje jan tewil toto o keie me jomau toto , kakela ir ada .
41006014	Erodej nanmarki maniada pwe mar a indandjili , a ap majani : Iei Ioanej jaunpaptaij o , me mauredar jan ren me melar akan ; iei i me a wia manaman pukat .
41006015	Akai inda , me i Eliaj ; a akai , me i jaukop amen de amen me due jaukop akan .
41006016	Ni en Erodej maniada , a ap majani : Ioanej , me i lepuke jan mon a ; ari , a mauredar .
41006017	Pwe pein Erodej me poron won , jaikidi Ioanej , o jaliedi on nan imaten pweki Erodiaj , en ri a ol Pilip a paud , pwe a id paude kida i .
41006018	Pwe Ioanej me kapun on Erodej : Me jota pun omui atia jan en ri omui ol a paud !
41006019	Iei , me Erodiaj kailon kila i , ap men kamela i ; ari , a jota kak .
41006020	Pwe Erodej laan Ioanej , pwe a aja , me i ol pun o jaraui amen , i ari tataakata i , ap peiki on o mamani pereneki .
41006021	Ari ran mau eu , ran en Erodej a ipwidi , a ap kotin kamadipa a jaupedi ko , o a jaumaj oko , o na me lapalap en wein Kaliläa kan .
41006022	Ari , nain Erodiaj jeripein ap kodo kakalek , kamakamait Erodej o me momod re a ko ni tepel . Nanmarki ap majani on jeripein o : Poeki re i meakot , me koe mauki ; i pan ki on uk .
41006023	I ari kotin kaula : Meakot koe poeki re i , i pan ki on uk , lao lel apali en ai wei .
41006024	A ap pedoi wei indan in a : Da me i pan poeki ? I ari inda : Mona en Ioanej jaunpaptaij o .
41006025	I ari puredo , madan don ren nanmarki o , poeki , inda : I men , komui en madan kotikido mona en Ioanej jaunpaptaij nan eu dal en !
41006026	Nanmarki ap topwaila kaualap , a pweki a kotin kaula o pweki ir , me ian i ni tepel ko a jota men kapapalawei .
41006027	Nanmarki o ap madan poronela jaunpei amen , majani , mona en wijikedo .
41006028	A ap kola , lepuke jan mona nan imaten , ap wa kodo mona o nan dal eu ap ki on jeripein o ; jeripein o ap kion in a .
41006029	A tounpadak kan lao ronadar , re ap kodo ale kalep a , nekidala nan joujou o .
41006030	Wanporon oko kapokon irail pena ren Iejuj , potoan on i meakaroj , me re wia o me re kawewedar .
41006031	A ap kotin majani on irail : Komail kelepe don jap tan ; kamol maj . Pwe me toto purepure ir ; irail ari jota pijokki on mana .
41006032	Re ap takeda jop kelep kolan jap tan .
41006033	A me toto kilan ar majalwei ; me toto aja irail . Ir ari japal jan kanim karoj audi mo a ap pokon pena re a .
41006034	A Iejuj lao keredi jan nan jop o , ap majani aramaj toto , ap kupura ir ala ; pwe likamata irail jip , me jota jile parail . A ap kotin tapiada kawewe on irail me toto .
41006035	Waja lao jautik penaer , japwilim a tounpadak kan ap poto don re a , potoan on : Jap tan eu met , ap waja jautiker ;
41006036	Re kotin kadar ir pajan ; pwe re en paanewei jap koren kan o kijin kanim akan o pein netiada kan ar prot , pwe jota man ar tunole meakot .
41006037	A ap kotin japen majani on irail : Komail katunole ir ! Re ap potoan on i : Je en kola en netiada prot me denar riepuki , ap ki on irail ren tunole ?
41006038	A ap kotin majani on irail : Lopon en prot depa mi re omail ? Kowei kalelapok ! Re lao kalelepok , rap potoan : Me limau o mam riamen .
41006039	A majani on irail , re en wia pwini ir pajan , kamodan ir di on nan rä .
41006040	Re ap mondi ni pwin akai ; wad epuki o limek ni pwin ko .
41006041	A ap kotikidar lopon en prot limau o mam riamen majandan nanlan laolaoki pwilitiki pajan o ari , kotiki on japwilim a tounpadak kan , pwe re en nek on irail . O mam riamen oko pil nene on irail karoj .
41006042	Irail karoj ari manaer o medier .
41006043	Rap deuk pena kopou eijokriau maremor en kamadip o luan mam oko .
41006044	Irail me tunoler prot oko me ol limekid .
41006045	I ari kotin madan pain japwilim a tounpadak kan , irail en ko on nin jop o , tion won Petjaida palio , pwe a pan kotin kadar pajan pokon o .
41006046	A lao kotin kadar ir pajan , a ap kotidalan nan nana eu , pwen laolao .
41006047	A lao jautik penaer , jop o mi nan ailep en jed . A a kotin kalakalapuk nan jap .
41006048	I ari majani arail wiawia roro , pwe me an maton irail . A nin joran a koti don irail , weid pon jed , a pan dauli ir wei .
41006049	Ari , ni arail kilan a kotin weweid pon jed , re kiki on , me ani amen . Re ap weriwer .
41006050	Pwe irail karoj kilan i , ap majapwekada i ari madan majani on irail , majani : Komail perenda ! Nai met ! Der majak !
41006051	I ari keredan pon jop o , ap moledi . Re ap puriamui kila kaualap o ponepone kida .
41006052	Pwe re jota lamelame prot oko ; pwe monion arail kakaluakalar .
41006053	Irail lao kotido , re ap inen don wein Kenejaret , ap kai on liman jap o .
41006054	Irail lao keredi jan nan jop o , re ap madan ajada i .
41006055	Re ap tan pajan waja karoj tapiada wa don i me jomau pon ro ’rail waja re ron , me a kot ia .
41006056	O waja , me a kot ia , kijin kanim laud akan de jap , re kin pwilikidi nani al akan me jomau kan , ap poekipoeki , pwe re en jair kailan japwilim a likau ta . Ari , me doke ko karoj ap kelailada .
41007001	PARIJÄR akan o jaunkawewe kai ap pokon don re a , me kodo jan Ierujalem .
41007002	Ni ar kilan japwilim a tounpadak kai kan proteki pa jamin , jo omiom ,
41007003	Pwe Parijär o Juj akan jota kin mana , ma re jo omiom maj ; pwe re wiawia padok en men kaua ko .
41007004	O ni ar kin puredo jan wajan net , re jota kin mana , ma re jo omiom maj o tiak toto , me re aledi , re kin wiawia : Widen dal tikitik , dal laud , dal praj , o men momod .
41007005	Parijär o jaunkawewe ko ap kalelapok re a : Da me japwilim omui tounpadak kan jota wiaki padok en men kaua kan ? A re manata prot jo omiom ?
41007006	A kotin japen majani on irail : Melel eta en Iejaiaj a kopadar , me komail malaun akan , iduen a intinidi : Aramaj pukat kin kaka kin ia au arail a monion arail me doo jan ia .
41007007	Ari , me mal ar kaudok ia , pwe kujoned en aramaj eta , me re kin kaukawewe .
41007008	Pwe komail kin kajela kujoned en Kot , ap id wiawia padok en aramaj ; iet widen dal laud o tikitik ape ; o pil akai , me komail kin wiawia .
41007009	A ap kotin majani on ir , melel me komail kajela kujoned en Kot , pwe komail en apwaliela pein omail padok .
41007010	Pwe Mojej majani : Kakaki jam om o in om ; o meamen me lalaue jam a de in a en kamela !
41007011	A komail kin inda , ma aramaj amen indai on jam de in a : Korpan ( iet wewe : Mairon eu ) , me koe men aneki jan ia , komail inda , me jota dip a .
41007012	Komail ari jola mueid on i , en wiai on jam a de in a meakot .
41007013	Ap kawe kila majan en Kot omail padok , me komail pein wiada . O pil me toto me due met , me komail kin wiawia .
41007014	Ni a kotin molipe pena pokon o re a , a kotin majani on irail : Komail karoj ron ia o weweki !
41007015	Jota meakot men likin aramaj , me pan ko on lole , kajaminela i . A meakan , me koda jan lole , iei eta , me kin kajaminela aramaj .
41007016	Meamen me jalon a mia men ron , i en ron !
41007017	Ni a kotilon on nan im eu jan ren aramaj oko , japwilim a tounpadak kan ap kalelapok re a duen karajeraj o .
41007018	A ap kotin majani on irail : Da , komail me pil jo lolekon ? Komail jota dedeki , me meakot men likin aramaj kin ko on lole , jota kak kajaminela ?
41007019	Pwe a jota ko on nan monion ; pwe nan kaped eta , ap pidok wei jan , koko jan meakaroj ?
41007020	A ap kotin majani : Meakan me koda jan lol en aramaj , iei me kin kajaminela aramaj .
41007021	Pwe jan lol en aramaj , jan nan monion , lamelam jued kin tapida jan ia : Kamal , nenek , kamela aramaj .
41007022	Pirap , norok , jarjued , widin , jeno , poojued , lalaue , lemai , joukoti .
41007023	Mejued pukat karoj tapida jan lole , ap kajaminela aramaj .
41007024	I ari kotila jan waja o , kotilan wein Tiruj o Jidon , a lao kotilon on nan im eu , ap jota men , aramaj en aja i . Ari , a jota kak rirala .
41007025	Pwe li amen , me na jeripein nen jaut ti poa , madan ronada i , ap kodo dairukedi on ni aluwilu a .
41007026	Li en Krik amen , kijan jap en Jiro-Penijia , potoan on , poekipoeki re a , en kauja jan na jeripein tewil o .
41007027	Iejuj ap kotin majani on i : Jeri ko pan med maj . Pwe a jota mau , ale en jeri ar tunol prot , ap kajedi on ren kiti .
41007028	A ap japen potoan on i : Melel Main ! Ari , kiti kin tunole maremor en jeri ar tunol prot pan tepel .
41007029	A ap kotin majani on i : Pweki om lokaia en , kowei ! Tewil o ko janer ren noum jerepein o !
41007030	Ari , a kolan im a , a ap diarada , me tewil o ko janer , o na jeripein wonon nan deu a .
41007031	A lao pil kotin purela jan wein Tiruj o Jidon ap koti don ni le en Kaliläa , weidedo nan wein Dekapolij .
41007032	Re ap wa don i jalonepon amen , me loton ; irail ari poeki re a , en kotin pwil poa lim a .
41007033	I ari kotin ukala jan i ni pokon o , ap kilon on jondin lim a nan jalon a o likidi jair lo a .
41007034	A ap majandan nanlan , ajmamarada , majani on i : Epata ! ( iet wewe : Wajok pajan ) .
41007035	Jalon a ap madan wajok pajan o jal en lo a lapwada . A ap lokaia mau .
41007036	I ari kalik irail edi re depa indai on meamen . A kainapwi irail ; ari , re ap kalaudela ar kaloki jili .
41007037	Re puriamui kila kaualap , inda : Me mau , me a wia dar kan ! Pwe a kakaronada me jalonepon , ap kalokaiada , me loton .
41008001	NI ran oko pil pokon kalaimunia mia , ap jota me re tunole ; a ap kotin molipedo japwilim a tounpadak kan , majani on irail :
41008002	I pokela pokon et , pwe re ieian ia ran jilu , ap jota ar tunol .
41008003	O ma I kadar ir won ni im ar dupok , re pan liponmaj nani al , pwe akai ir kodo jan waja doo .
41008004	A japwilim a tounpadak kan ap japen potoan on i : Ia waja , me amen pan kak ki jan ia prot , men kamedela pokon et nan jap tan et ?
41008005	A ap kotin kainoma re irail : Prot depa mi re omail ? Re ap japen potoan on : Me iju .
41008006	I ari kotin majani on pokon o , en mondi on nan pwel , ap kotikida lopon en prot iju , laolaoki , pilitiki pajan o ari , ap kotiki on japwilim a tounpadak kan , pwe ren nek . Irail ari nek on pokon o .
41008007	Kijin mam kai pil mia , i ari laolaoki o majani , ren pil neki on irail .
41008008	Irail ari mana o medier . Irail ap deuk pena kopou en maremor iju luan kamadip ,
41008009	Me manaer me koren ion pakid . A ap kotin kadar ir pajan .
41008010	Io japwilim a tounpadak kan ap madan kotidan pon jop pot , kotelan nan wein Dalmanuta .
41008011	Parijär akai ap kodo , tapiada akamai on i , men kilan re a kilel jan nanlan , pwe re kajonejon i .
41008012	A ap kotin kaananala nan nen i , majani : Menda di wet nonki kilel eu ? Melel I indai on komail : Jota kilel eu pan ko on di wet .
41008013	I ari kotila jan irail , pil pur on nin jop o , kotilan palio .
41008014	Irail ap monokela prot oko , men kapinwar arail , lopon prot ta ieu mimi re rail nin jop o .
41008015	I ari kapun on irail majani : Kalaka en Parijär ko ar kalap o en Erodej a kalap .
41008016	Irail ap lamelame nan pun arail : Jota atail prot oko .
41008017	Ni en Iejuj a kotin maniada , a majani on irail : Da me komail toutouki a jota kan omail prot ? Komail jaikenta dedekila o weweki ? Monion omail kapikapitakaita ?
41008018	Maj omail mia , ap jota kilan ; jalon omail mia , ap jota ron . O komail jota tamataman ,
41008019	Ni ai pilinon me limekid lopon en prot limau o , kopou en maremor depa , me komail deukada ? Re ap potoan on i : Me eijokriau .
41008020	O iju nan pun en me pakid , kopou en maremor depa , me komail deukada ? Re ap potoan : Me iju .
41008021	A ap kotin kainoma re ’rail : A da me komail jota dedeki ?
41008022	A ap koti don Petjaida . Re ap wa don i majkun amen , poekipoeki en jair i .
41008023	A ap kotin ale pa en me majkun o kaluala jan ni kijin kanim o ; A ap likidi on ni maj a o pwil poa lim a ko ap kainoma re a , ma a kilanada waja de jo ?
41008024	I ari jarada potoan : I kilan aramaj akan likamada tuka kai , me alialu jili .
41008025	A pil pwil pon maj a lim a ko , ap kajaradakeda . I ari kelailada ap kilanada mau .
41008026	A ap kotin kadaralan nin im a majani : Koe depa pur won ni kijin kanim o , o pil depa indai on meamen nin kanim o !
41008027	Iejuj i japwilim a tounpadak kan ap kotieila nan kanim en Jäjarea Pilipi ko . Ari , ni a kotikot kowei , ap kotin kainoma ren japwilim a tounpadak kan majani on irail : Ij me aramaj inda me nai ?
41008028	Irail japen i potoan on : Ioanej jaunpaptaij ; a akai inda , me Eliaj ; a akai , me amen jan ren jaukop akan .
41008029	A ap kotin kainoma re irail : A komail , ij me komail kin inda me nai ? Petruj ap japen potoan on i : Komui Krijtuj !
41008030	I ari kotin kalik irail edi , re depa indai on meamen i .
41008031	A ap kotin tapiada kawewe kin irail , me Nain aramaj en kalokolok toto o jokonekonla pan jaumaj akan , o jamero lapalap akan , o jaunkawewe kan , o pan kamela , ap pan maureda murin ran jilu .
41008032	Majan wet a kotin majani janjal . Petruj ap ukada i tapiada kapun on i .
41008033	Iejuj ap kotin jaupeido aupwil jili pon japwilim a tounpadak kan , kapun on Petruj majani : Kola muri , Jatan ! Pwe om lamelam kaidin en Kot , a en aramaj .
41008034	A kotin molipedo pokon o japwilim a tounpadak kan , a majani on irail : Meamen pan idauen ia , en tounmeteki pein i , ap wada a lopu , idauen ia .
41008035	Pwe meamen kanakanai maur i , pan pupe jan . A meamen kajela maur i pweki nai o ronamau , pan dorela i .
41008036	Pwe da me katepan aramaj a aneki jappa u , ap kajela maur ?
41008037	O da me aramaj pan wiliankida maur i ?
41008038	Pwe meamen namenok kin ia o ai padak kan nan pun en di en kamal o jued wed , i me Nain aramaj pil pan ailaki , ni a pan kodo ni linan en Jam a ian tounlan jaraui kan .
41009001	A AP kotin majani on irail : Melel I indai on komail : Akai me ian mi met , jota pan mela , lao kilan wein Kot a kokido manaman .
41009002	Murin pon wonu pon Iejuj ap kotin ukada Petruj o Iakopuj o Ioanej kalua ir dalan pon nana ileile eu , ir kalapuk . I ari kotin wukila mo ’rail .
41009003	Japwilim a likau ko linalinala , puetepueteta jno . Jota jaunlopolop nan jappa kak kapuetepuetetala dueta .
41009004	Eliaj i Mojej ap pwara don ir , ari , ira o Iejuj ap mamajan pena .
41009005	Petruj ap japen potoan on Iejuj : Rapi , me mau on kitail en kotikot met . Kitail en kauada kijin im jilikij : Tanpaj ar , o en Mojej o en Eliaj .
41009006	Pwe a jaja , da me a pan inda , pwe re majapwekada .
41009007	Pali en dapok pali ap kadupwal irail edi ; o nil eu peidido jan nan dapok o : I met nai . Ol kompok ! Komail ron i !
41009008	Ari , re jaliokeda , jolar amen me re kilan , Iejuj ta , me kotikot re ’rail .
41009009	Ari , ni arail kotikot kotido jan nin nana o , a kotin kalik irail edi , re depa indai on meamen , me re kilan ko , lao Nain aramaj mauredar jan ren me melar akan .
41009010	Re ap edie pena majan pot et nan pun ar , ap peipeidokki pena , da wewe en maureda jan ren me melar akan ?
41009011	Irail ap peidok re a potoan on : Da me jaunkawewe kan indaki , Eliaj pan pwarado maj ?
41009012	I ari kotin japen , majani on irail : Melel Eliaj kodo maj , kamauiada meakan . O iaduen intinidi duen Nain aramaj ? Me pan kolokolok toto o jokonekon .
41009013	A I indai on komail , Eliaj pwarer , o re wiai on i , me re mauki duen a intinidi due .
41009014	A lao koti don tounpadak kan , a majani pokon kalaimunia eu kapil ir pena o jaunkawewe kan peipeidok re irail .
41009015	Ni ar kilanadar i , pokon o ap puriamuiki la tanado ranamau on i .
41009016	A ap kotin kainoma re irail : Peidok da kai , me komail idedok re ’rail ?
41009017	Amen toun pokon o japen i potoan on : Jaunpadak , i potoan don komui nai putak o , me nen loton mi poa .
41009018	Ari , waja karoj me a kin tiada poa , a kin kapururada ; a ap kin pudopud o katekatete ni o tonetonela . I potoan on japwilim omui tounpadak kan , pwe re en kauja jan i , ari , re jota kak .
41009019	A ap kotin japen irail majani : Di wet meid jopojon . Ia arain ai pan mimi re omail , ia arain ai pan kokoa komail ? Wa don ia i !
41009020	Irail ap poto don i . Ni a kotin majani i , nen o ap madan kupururada i ; a ap pupedi on nan pwel , wia pudopud taputapur jili .
41009021	A ap kainoma ren jam a : Ia arain me kot et a lel ? A ap potoan on : Jan ni a jeri .
41009022	Pan me toto a kin kajedi on i nan iai o nan pil , pwen kamela i . Ari , ma re kotin kak on , re kotin kupura kit ala jauaja kit !
41009023	Iejuj ap kotin majani on i : Ma koe me pojon ; meakaroj me kak ren me pojon .
41009024	Madan jam en kijin jeri ap weriwer , janejan , potoan : Main , i pojon . Kom kotin katinaiada jan ai jopojon .
41009025	Ni en Iejuj a kotin majani ar tanetan pena , a ap anianiada nen jaut o kotin majani on nen loton o jalonepon : I indai on uk , koieido jan lole ! Koe depa pure won i !
41009026	A ap weriwer , kapururada kaualap , ap koiei jan . I ari likamata a melar . Akai ap inda , a melar .
41009027	Iejuj ap kotin ale pa a kauada , i ari uda .
41009028	Ni a koti don ni im o , japwilim a tounpadak kan ap okiok peidok re a potoan on : Da me je jota kak kaujeki jan ?
41009029	A ap kotin majani on irail : Jon wet jota kin koki jan meakot kapakap o kaijejol eta .
41009030	Re ap kotila jan waja o , weidala nan Kaliläa . A jota men , meamen en aja .
41009031	Pwe a men kotin kawewe on japwilim a tounpadak kan ap majani on irail : Nain aramaj pan panalan ni pa en aramaj . Irail pan kamela i a murin a kamela a pan maureda murin ran kajilu .
41009032	A irail jota dedeki majan o ; a re majak kalelapok re a .
41009033	A ap koti don Kapernaum ; ni a kotikot nan im o a ap kotin kainoma re ’rail : Da me komail akakamaiki nani al o ?
41009034	Irail ari nenenla , pwe re akamaiki nani al o , ij me pan laud re ’rail .
41009035	I ari kotidi , molipedo ekriamen oko , ap majani on irail : Meamen men moa , a en mi muri o papa on karoj .
41009036	I ari kotin ale kijin jeri amen , kotikidi on nan pun arail : A lau palodi i ap majani on irail .
41009037	Meamen me apwali amen jan ren kijin jeri pukat ni ad ai , a pil apwali ia . A me apwali ia , kaidik nai , me a apwali , a me kadar ia do .
41009038	Ioanej ap japen i , potoan on : Jaunpadak , je kilan amen , me kakauj tewil akan ni mar omui , a ap jota kin ian kit . Kit ari inapwiedi , pweki a kaidin kij at .
41009039	Iejuj ap kotin majani : Der inapwiedi ! Pwe meamen me wia manaman ni ad ai , jota pan kak en lalaue ia .
41009040	Pwe meamen jota u on kitail , i kijan atail pali .
41009041	Pwe meamen , me pan ki on komail dal en pil eu ni ad ai , pweki omail kijan Krijtuj , melel I indai on komail , katin i jota pan jalona jan .
41009042	O meamen , me kamakar amen ir me tikitik , me pojon ia , a mau on takai en ir plaua eu en paudoki on ni tapin wor a ; a ap lokidokila nan madau .
41009043	Ma apali en pa om kamakar uk , lepuke jan ! A mau on uk , ko on maur , ni om danidan jan om pa pokon mia , ap ko on nan pweleko , nan kijiniai jokun .
41009044	Waja ar muaj jota kin mela o kijiniei jota kin kunla .
41009045	O ma apali en nä om kamakar uk , lepuka jan ! A mau on uk , ko on maur ni om jikilikil jan om pat en nä pokon mia , ap lokidokila nan pweleko , nan kijiniai jokun .
41009046	Waja ar muaj jota kin mela o kijiniai jota kin kunla .
41009047	Ma apali maj om kamakar uk , kapida jan ! Me mau on uk , maj pali pedelon on nan wein Kot jan maj unjok lokidokila nan kijiniai en pweleko .
41009048	Waja ar muaj jota kin mela , o kijiniai jota kin kunla .
41009049	Pwe amen amen pan joleki kijiniai , dueta mairon karoj kin joleki jol .
41009050	Me mau jol . A ma jola nam en jol , nam a pan ko jan ia ? Jol en mi re omail o komail popol pena !
41010001	IEJUJ ap kotila jan waja o , koti don wein Iudäa , palila jan Iordan . Aramaj ap pil pokon don re a . A ap pil pur on padak kin ir , due me a kin wiawia .
41010002	Parijär kai ap kodo peipeidok re a : Me pun , ol en muei jan a paud ? Irail ari kajonejon i .
41010003	A ap kotin japen majani on irail : Da me Mojej majani on komail ?
41010004	Re ap japen : Mojej mueideda kijin likau en kamueit en wiaui , ap muei jan .
41010005	Iejuj ap kotin japen majani on irail : Pweki omail kapitakai , me a intinie kida kujoned wet .
41010006	A nin tapin jappa a wiauiata : Kot a kotin wia ira da ol o li .
41010007	I me aramaj amen pan pededi jam a in a , pat on eta a paud .
41010008	Ira ari pan uduk eta eu , ira joer riamen , a uduk eta eu .
41010009	Ari , meakot Kot kapad penaer , aramaj der kamueit pajan !
41010010	Nan im o japwilim a tounpadak kan pur on kalelapok re a due .
41010011	I ari kotin majani on irail : Meamen , me muei jan a paud li , ap ale amen , a kamal i .
41010012	O ma li amen muei jan a paud , ap ale amen , a kin kamal .
41010013	Re ap poto don re a kijin jeri kai , pwen kotin jair ir . Tounpadak kan ap kapoui irail me wado ko .
41010014	Ni en Iejuj a kotin majani , a ap kotin juede kida , ap majani on irail : Mueid on kijin jeri akan , en ko don re i . Der kalik irail edi ! Pwe iei jon en , me udan wein Kot .
41010015	Melel I indai on komail , meamen , me jota ale wein Kot rajon kijin jeri men , a jota pan pedelon on lole .
41010016	A kotin palo irail edi , pwil po ’rail lim a ko , kapai irail ada .
41010017	Ni a kotiieilan nani al o , meamen ap tan don i , kelepukedi , kalelapok re a : Jaunpadak mau , da me i en wia , pwe i en joki maur joutuk ?
41010018	Iejuj ap kotin majani on i : Da me koe indaki , me I mau ? Jota meamen me mau , Kot eta .
41010019	Koe kin aja kujoned akan : Koe der kamal ! Koe der kamela ! Koe der pirap ! Koe der kinakine mal ! Koe der morjued ! Wauneki jam om o in om !
41010020	A ap japen potoan on i : Jaunpadak , mepukat i kin wiawiada jan ni ai tikitik kokodo .
41010021	Iejuj ap kotin mamajani i o kupura , ap majani on i : Me takij me lua , kowei , netikila meakaroj , me koe aneki , ki on me jamama kan ; om pai ap pan mi nanlan ; ap kodo , ale om lopu idauen ia !
41010022	I ari patau kila majan pot et , kokola injenjued , pwe a kapwa me toto .
41010023	Iejuj ap kotin aupwili jili , ap majani on japwilim a tounpadak kan : Meid apwal on me kapwapwa , en pedelon on nan wein Kot .
41010024	Tounpadak kan ap puriamui kila a majan oko . Iejuj ap pil kotin japen majani on irail : Jeri ko ! Meid apwal on irail , me keleki kapwa , en pedelon on nan wein Kot .
41010025	Me manai on kamel en tilon nan por en dikok , jan me kapwapwa en ko on nan wein Kot .
41010026	Irail ari waponda kaualap , indinda nan pun arail : A ij me kak kamaurela ?
41010027	Iejuj ap kotin mamajani won irail majani : A jo kak pan aramaj , a kaidin pan Kot ; pwe ren Kot meakaroj me kak .
41010028	Petruj ap tapiada potoan on : Re majani , je likidmaliela meakaroj , ap idedauen komui jili .
41010029	Iejuj ap kotin japen majani ! Melel I indai on komail : Jota meamen , me likidmaliela im , de ri a ol , de li akan , de jam , de in , de a paud , de jeri ko , de jap pweki nai o ronamau ,
41010030	Me jo pan id aneki pan me epuki anjau wet im , o ri a ol , o li akan , o nono , o jeriko , o jap , ianaki kamekam , o maur joutuk nan muei kokodo .
41010031	A me toto men moa , pan men murla , o men mur pan moala .
41010032	Ni arail kotikot kodalan Ierujalem , Iejuj me kotin tion mo ’rail ; a irail puriamui kila , idedauen wapon . A ap kotin ale ekriamen oko , ap kotin tapiada majani on irail , me pan wiaui on i ko :
41010033	Kilan , kitail kodalan Ierujalem . Nain aramaj pan panalan jamero lapalap o jaunkawewe kan ; re ap pan kadeikada , en kamela , ap id kilan ren me kijan men liki kan .
41010034	Re ap pan kapikapit i , o woki , o kondipi , o kamela . A ap pan maureda murin ran jilu .
41010035	Iakopuj i Ioanej nain Jepedäuj akan potodo , potoan on i : Jaunpadak , je men , komui en kotin wiai on kit meakot , me je mauki .
41010036	A ap kotin majani on ira : Da me koma mauki , I en wiai on koma ?
41010037	Ira ap potoan on i : Re kotin mueid on kit , amen kit en mod pali maun omui , a amen pali main nan omui linan .
41010038	A Iejuj kotin majani on ira : Koma jaja , me koma poekipoeki en . Koma pan kak nim dal , me I nim , de paptaijeki paptaij me I paptaijeki ?
41010039	Ira ap potoan on i : Je kak . Iejuj ap kotin majani on ira : Ei , koma pan nim dal me I nim , o paptaijeki paptaij , me I paptaijeki .
41010040	A mod pali maun i o pali main i , I jota kak mueid on ; pwe on irail eta , me a onop on .
41010041	Ni en ek oko ar ronada , re ap juedekida Iakopuj i Ioanej .
41010042	Iejuj lao molipe ir do , ap kotin majani on irail : Komail aja duen jaupeidi en wei pokon ar kin poe irail edi o ar jaumaj akan kin manaman on ir .
41010043	Ari , due met jota pan wiaui nan pun omail . A me men laud nan pun omail , a en omail papa .
41010044	Meamen re omail , me men jaumaj , en ladu en karujia .
41010045	Pwe pil Nain aramaj jota kotido , pwe en papa i , a pwen papa on irail , kida maur i wiliandi me toto .
41010046	Irail ap ko don Ieriko . Ari , ni i o japwilim a tounpadak kan o pokon kalaimun kotiiei jan Ieriko , Partimäuj majkun , nain Timäuj , momod liman al o , wia poekipoek .
41010047	A ni a ronada , me iei Iejuj en Najaret , a ap weriwer indada : Iejuj , japwilim en Dawid , kupura ia !
41010048	Me toto ap kidaue , pwen nenenla . Ari , a ap kalaudela a weriwer : Japwilim en Dawid kupura ia !
41010049	Iejuj ari kotin udi , majani en peekek kodo . Ir ari ekeredo ol majkun o indai on i : Injenemau , uda ! A kotin molipe uk !
41010050	I ari kajela a likau madan uda ap poto don Iejuj .
41010051	Iejuj ap kotin japen majani on i : Da me koe mauki , I en wiai on uk ? Me majkun o ap potoan on : Rapuni , i men potoan kilan waja .
41010052	Iejuj ap kotin majani on i : Ukewei ! Om pojon me kakelail uk ada . I ari madan kilanada waja , ap idauen la Iejuj .
41011001	NI arail koren ion Ierujalem , kokolan Petpake o Petanien impan dol Oliwe , a ap kotin poronela japwilim a tounpadak riamen .
41011002	Majani on ira : Koma ko on nan kijin kanim en , me palilan komail . Ari , ni oma pedelon on lole , koma pan madan diar ejel pul amen a janjal , me aramaj amen kaikenta dake . Lapwada i o kaluado met !
41011003	A ma meamen indai on koma : Da me koma wiaki met ? A koma japen : Kaun o men en upa . Ari , a pan madanada kadarado .
41011004	Ira ari kola , diar ejel pul o , a janjal likin im o nan au en al riau ; ira ap lapwada .
41011005	Akai ir u waja o indai on ira : Da me koma lapwakida ejel pul en ?
41011006	Ira ari japen kin irail , me Iejuj majani on ira . Irail ari kadar on ira .
41011007	Ira ari potoan don ejel pul o ren Iejuj , pwilidi on ar likau ko poa . I ari kaipokedi on poa ,
41011008	Me toto perokida jan ar likau nani al , akai paledi ran tuka , irepakidi nani al o .
41011009	Irail me tion o me idauen ap nijinij , inda : Ojiana ! Meid iajunai me kotikido ni mar en Kaun !
41011010	Meid pai wei kokodo , en jam atail Dawid ! Ojiana nanlan !
41011011	A ap kotilon on Ierujalem o im en kaudok . A lao kotin mamajani jili meakan , a ap kotilan Petanien pwe a waja ponier , ianaki eikriamen .
41011012	Pweidi jonada , irail ap kotin puredo jan Petanien . A ap kotin men konotada .
41011013	A lao kotin majani tuka pik apot jan waja doo , ta mia . A ap koti don , ma a jo pan diar meakot ia . Ni a lel don , a ap kotin diarada ta eta , pwe jaikenta anjau en pik .
41011014	I ap kotin japen majani on i : Jota meamen pan kan jan uk wan tuka kokolata . A japwilim a tounpadak kan ron .
41011015	Irail ap koti don Ierujalem . Iejuj lao kotilon on nan im en kaudok , a ap kotin tapiada kaje jan irail , me netinet nan im en kaudok , ap wukidedi en jaun kawil moni ko ar tepel o en men netin muroi ko ar men momod .
41011016	Ap jola mueid on meamen , en wala dal eu nan im en kaudok .
41011017	I ari kotin kawewe majani on irail : A jo intinidi , me im ai adaneki , im en kapakap on toun jappa karoj ? A komail wia kila deun men pirap !
41011018	Jamero laplap akan o jaunkawewe kan ronada , ap lamelame duen ar pan kamela i , pwe re majak i , pwe aramaj karoj puriamuiki a padak .
41011019	Ni a jautik pena , a ap kotiieila jan kanim o .
41011020	Ni manjan , ni arail kotikot kowei , re ap majaniada tuka pik o a monedar jan nin tapi .
41011021	Petruj ap katamaneki potoan on i : Rapi , re kotin majani tuka , me re kotin kariala o a monelar .
41011022	Iejuj ap kotin japen majani on irail : Komail pojon Kot !
41011023	Pwe melel , I indai on komail , ma meamen pan indai on nana wet : Mokidewei lokidokila nan madau ! Ap jota peikajal nan monion i , a pojon me meako , me a inda , pan pwaida , a pan wiaui on , me a inda .
41011024	Iei me I indaki on komail : Meakaroj , me komail inon ion ni omail kapakap , kamelele , me komail pan ale , a ap pan pwai don komail .
41011025	Ari , ni omail kapakap maki on , ma kajuede kai mi re omail on amen , pwe Jam omail , me kotikot nanlan , en pil makeki omail japun kan .
41011026	A ma komail jota mak , Jam omail , me kotikot nanlan , jota pil pan makeki on komail omail japun kan .
41011027	Re ap pil pure don Ierujalem . Ni a kotikot jili nan im en kaudok o , jamero lapalap akan , o jaunkawewe kan , o jaumaj akan ko don re a .
41011028	Ap potoan on : Manaman en ij , me komui wiawiaki mepukat ? O ij me kiwei manaman om , en wiawia mepukat ?
41011029	Iejuj ap kotin japen majani on irail : I pan pil idok peidok eu re omail . Komail japen ia , I ap pan id indai on komail , manaman en ij , me I wiaki mepukat .
41011030	En Ioanej a paptaij , men nanlan de me ren aramaj ? Japen ia !
41011031	Irail ap lamelame nan pun arail inda : Ma kitail inda , men nanlan , a pan majani : Da me komail jo kameleleki ?
41011032	A ma kitail inda , me ren aramaj irail majak pokon o , pwe irail karoj lamelame , me Ioanej jaukop melel amen .
41011033	Re ap japen potoan on Iejuj : Je jaja . Iejuj ap kotin majani on irail : I jota pil pan indai on komail , man en ij me I wiaki mepukat .
41012001	A AP kotin tapiada padaki irail ni karajeraj akan : Aramaj amen me padukedi mat en krep eu o kele pena , ap weirada deun wunit krep eu , o kauada im en jilajil eu , ap mueidalan jaumat akai , ap momaitelan nan wai .
41012002	Kadekadeo anjaun rak , a ap kadaralan jaumat oko ladu amen , pwen ale ren jaumat oko kijan wan matuel o .
41012003	Re ap jaikidi , kame o ari , kadarala kaip .
41012004	A ap pil kadaralan irail amen ladu , re ap kate , pwalan on mona , ap kadarala i kajaroela .
41012005	A ap pil kadarala amen ; re ap kamela ; pil me toto re woki akai , a re kamela akai .
41012006	Ari , na ieroj eu , me a pokepoke , i me a kadarala ikmuri , a majani : Re pan wauneki nai ol .
41012007	A jaumat pukat inda pena nan pun arail : Jeri en jojo met ; na , kitail en kamela ! Ari , kitail ap pan id aneki jojo o ;
41012008	Re ap ale , kamela , kajewei jan nan mat en krep .
41012009	Ari , da me jaumaj en mat o pan wia ? A pan kodo , kamela jaumat oko ; a ap pan mueid on akai matuel o .
41012010	Komail jota wadoker kijin likau et : Takai , me jauje kan kajapokelar ap id wialar takai en pukakaim ?
41012011	Mepukat wiauier ren Kaun o , men kapuriamui patail .
41012012	Irail ari jojon pwen jaikidi i , a re majak aramaj akan , pwe re aja , me a karajeraje kin irail . Irail ari kokola jan re a .
41012013	Irail ap kadaralan re a Parijär o ian en Erodej akai , pwen kajapune i jan ni a majan .
41012014	Ari , ni ar kodo , re potoan on i : Jaunpadak , je aja , me komui me melel o jota injenoki meamen . Pwe komui jota lipilipil maj en aramaj , a kom kaukawewe al en Kot ni me pun . Me pun , en nopweiki moni on nanmarki de jo ? Je en kida , de je ender kida ?
41012015	A a kotin mani ar malaun majani on irail : Menda komail jonejon ia ? Wa don ia eu denar en , pwe I en kilan .
41012016	Irail ap wado . A ap kotin majani on irail : Mom o intin en ij met akan ? Irail potoan on i : En nanmarki .
41012017	Iejuj ap kotin japen , majani on irail : Ari , komail ki on nanmarki me nain nanmarki , o on Kot me japwilim en Kot . Re ap puriamui kila i .
41012018	Jadujär akai ap ko don re a , me kin inda me dene jota me pan maureda jan mela . Re ap peidok re a indada :
41012019	Jaunpadak , Mojej intine don kit er , ma ri en ol amen mela , kidi a paud , jota na jeri ko , a ri a ol ap pan id ale a paud , pwen wiada kadaudok a on ri a ol o .
41012020	Ari pirien , ol ijimen mia . Men maj re ’rail paude kida li amen ap melar , jota kadaudok a .
41012021	Men muri ap id ale , ap melar , pil jota kadaudok a . A kajilimen pil dueta .
41012022	A irail ijimen oko paude kida i , jota kadaudok a . Ari , murin karoj li o ari pil melar .
41012023	Ran en iajada ni ar pan maureda , ij me pan paudeki i re ’rail , pwe irail ijimen oko paudekier i ?
41012024	Iejuj ap kotin japen , majani on irail : Omail jota lelapokki kijin likau kan o rojon en Kot , kaidik iei me kareda omail jaj kida ?
41012025	Pwe irail pan lao maureda jan ren me melar akan , re jola pan papaud de kapapaud . A re pan duela tounlan kan me mimi nanlan .
41012026	Ari , duen me melar akan ar pan maureda , komail jota wadoker nan puk en Mojej , duen Kot a kotin majani on i nan wel en tuka o : Nai Kot en Apraain , o Kot en Ijaak , o Kot en Iakop !
41012027	Kaidin i Kot en me melar akan , pwe Kot en memaureta ! Iei , me komail jaj kida kaualap .
41012028	Ari , amen ren jaunkawewe kan ap potodo , me roner duen ar kapakaparok pena , ap kajauiada , me a pajapen me inen , ap idok re a : Ia mo en kujoned karoj ?
41012029	Iejuj ari majani on i : Iet mo en kujoned akan : Ron Ijrael ! Kaun patail Kot me Kaun me ta men .
41012030	Ari , koe en poke ki on Kaun , om Kot , monion om unjok , o nen om unjok , o om lamelam unjok , o om kel unjok ! Iei met me mo en kujoned akan .
41012031	A kariau me dueta . Iet et : Koe en pok on men imp om due pein koe ! Jota eu kujoned me lapajan mepukat .
41012032	Jaunkawewe ap potoan on i : Me mau Jaunpadak ! Melel me kom majani en ! Pwe i me ta men , a jota pil amen , pwe i eta !
41012033	O poke ki on i monion unjok , o lamelam unjok , o nen unjok , o kel unjok , o pok , on men impa due pein i , mau jan mairon ijij o mairon tei kan .
41012034	Ni en Iejuj a kotin majani a pajapen a inen , a ap majani on i : Kom jota doo jan wein Kot . Ari , ap jolar , me men pil idok re a meakot .
41012035	Iejuj ap pil kotin japen majani ni a kotin kaukawewe nan im en kaudok o : Da me jaunkawewe kan indaki , me Krijtuj nain Dawid ?
41012036	Pwe pein Dawid majaniki ren Nen jaraui : Kaun o kotin majani on ai Kaun : Kom kotidi on pali maun i , I lao wia kida wutipan aluwilu omui om imwintiti kan !
41012037	Ari , Dawid pein kaadaneki i Kaun ; a daduen a wia na ? Aramaj akan ap mauki a padak .
41012038	A ap kotin majani on irail ni a padak : Kalaka jaunkawewe kan , me mauki mi nan likau reirei o men , re en ranmaui ir nan wajan net .
41012039	O men mod leppantam nan jinakoke kan o kamadip .
41012040	O noper jan li odi im ar , ap liliajoj kapakap reirei . Irail pan lodi on kadeik lapalap .
41012041	Iejuj ap kotikot jal on deun moni en mairon , ap mamajani , en aramaj ar kajedi on moni nan deu o . A me toto , me kapwapwa , kajedi on me toto .
41012042	Li odi jamama ap kodo o kajedi on kijin moni riakij , me wiada kwadranj eu .
41012043	A ap kotin molipedo japwilim a tounpadak kan , majani on ir : Melel I indai on komail , me li odi jamama men et kajedi on me laude jan irail karoj , me pil kajedi on nan deun moni o .
41012044	Pwe karoj kajedi on jan ni ar pai . A i me kajedi on jan ni a jamama , karoj me a , i eta a mana .
41013001	NI a kotieila jan ni im en kaudok , amen japwilim a tounpadak kan potoan on i : Jaunpadak , kom kotin majani takai o im pukat !
41013002	A Iejuj kotin japen , majani on i : Koe kilekilan im kalaimun pukat ? Jota takai eu pan mi pon eu , me jo pan lokidoki jan .
41013003	Ari , ni a kotikot pon dol Oliwe jal don im en kaudok , Petruj , o Iakopuj , o Ioanej , o Andreaj , re ap kelep potoan on i :
41013004	Re kotin majani on kit , iad mepukat pan wiaui o da pan kadapakilene en mepukat karoj a pan pwaida ?
41013005	Iejuj ap kotin japen irail majani : Kalaka , pwe meamen de kotaue komail !
41013006	Pwe me toto pan kodo ni ad ai , inda : Nai i . Re ap pan kotaueda me toto .
41013007	O ni omail pan ron mauin o ron en mauin , komail depa majak ! Pwe mepukat udan wiaui ; a jaikenta imwi .
41013008	Pwe wei eu pan u on eu wei o pil wei en nanmarki ko , o jap rerer pan wiaui jili , o lek , o injenjued , mepukat kamoe en patau .
41013009	A komail kalaka pein komail ! Pwe re pan pan komail la on kapun o jinakoke kan ; o komail pan kamekame o wijike don mon monjap o nanmarki kan pweki nai , pwen kadede on irail .
41013010	O ronamau en kaloki on maj nan jap karoj .
41013011	A ni arail wa komail la o panla komail , der lamelame maj , me komail pan inda , pil der madamadaua maj . A iei me o , me pan ko on komail ni klok ota , i me komail en inda ! Pwe kaidin komail me lokaia a Nen jaraui .
41013012	Pwe ol pan panala ri a ol , pwen kamela ; o jam na jeri , o jeri ko pan u on jam , in , o pan kare on ir , en kamela .
41013013	Komail ap pan kalinarinarla pan aramaj karoj pweki ad ai . A me dadaurata lao imwi lel , a pan dorela .
41013014	Ni omail kilan wiawi jued en kao lapalap , me a pan wiaui waja , me a jo kon on meamen wudok a en dedeki me mimi Iudäa , re en jopo won nan nana ko .
41013015	O me mi pon im , depa kodido nan im ; a depa pil pedelon on lole , pwen ki jan meakot .
41013016	O me mi nan jap , depa japaledo ale a likau .
41013017	A pan non juede on me lijean o on ir , me kadidi ni ran oko .
41013018	Komail kapakapeki , pwe omail japola de wiaui ni anjau en pou .
41013019	Pwe ni ran oko kainjenjued pan wiaui , me jota due jan ni tapin jappa , ni en Kot a kotin wiada kokodo kokolata .
41013020	Ma Kaun o jota kotin kamotola ran oko , jota uduk , me pan dorela . A pweki me pilipildar akan , me a kotin piladar , iei me a kotin kamoto kila ran oko .
41013021	Ma meamen indai on komail ni anjau o : Kilan , iet et Krijtuj ! De ionen ! Der kamelele .
41013022	Pwe Krijtuj likam o jaukop likam akai pan koda o re pan kajaleda kilel o manaman , pwen pil kotaue ir , me pilipildar akan ma re kak on .
41013023	Komail ari kalaka ! Pwe I kop on komail er meakaroj !
41013024	Ari , ni ran oko murin kainjenjued katipin pan rotala , o maram pan jolar linan .
41013025	O uju en lan pan pupedi o kelail en lan akan pan mokimokid .
41013026	Ari , re ap pan kilan Nain aramaj pan kotikot kodo nan dapok ni a rojon melel o ni a linan .
41013027	A ap pan kadar pajan na tounlan kan , kapokon pena jan pali en lan paieu japwilim a pilipildar akan , jan imwin jappa lel imwin lan .
41013028	Komail en aja karajeraj en tuka pik . Ni ra kan ar ponj o pepe pwarado , komail kin aja , me rak korenier .
41013029	O pil komail ; ni omail kilan wiawia pukat a pan pwaida , komail en aja , me a korendor , a mier pan wanim .
41013030	Melel , I indai on komail : Di wet jota pan imwijokela , lao wiawia pukat pwaida .
41013031	Lan o jappa pan joredi , a ai majan jota pan joredi .
41013032	A duen ran o klok jota amen me aja . Tounlan kan , me mi lan , pil jota aja ; Na pil jo , Jam eta .
41013033	Komail kalaka ! Majamajan o kapakap ! Pwe komail jaja anjau o !
41013034	Due aramaj amen , me wia jailok doo , me kidi im a , ap ki on manaman ren a ladu kan , pil ki on karoj ar dodok , ap pil majani on jilepan wanim o , en majamajan .
41013035	Iei me komail en majamajaneki , pwe komail jaja anjau , jaumaj en im o a purodo , ma jautik , de ailep en pon , de ni malek kakorot , de ni manjan .
41013036	Pwe a depa madanedo , diarada omail mamair .
41013037	O me I indai on komail , I pil indai on karoj , majamajan !
41014001	KADEKADEO pon ria pon mon paja o kamadip en prot jomut , Jamero lapalap akan o jaunkawewe kan jojon duen widinadi i kamatala .
41014002	Pwe irail inda : Iermen ni ran en kamadip , pwe de kamoronada aramaj akan .
41014003	Ari , ni a kotikot Petanien nan im en Jimon tuketuk , ni a kotin kaipokedi ni tepel , li amen ap potodo , wa kijin kopa alapajta audaud en men kei , inen en pil en narde , me kajampwal . A ap kawela kopa o keiedi on tapwi .
41014004	Akai re irail ap juedeki , monemoneloleki : Menda men kei wet ola mal ?
41014005	Pwe a pan netila kareda laude jan denar jilipuki , ap pan ko on me jamama . Re ap lipelipanede li o .
41014006	Iejuj ap kotin majani : Komail ko jan ! Menda komail kainjenjued i ? Dok mau on ia , me a wiada et .
41014007	Pwe jamama kin mi re omail anjau karoj . Ari , anjau me komail mauki , komail kak kadek on . A nai jota kin ieian komail anjau karoj .
41014008	A wiaer me a kak on . A kaonopedier a keie war ai ni jaredi .
41014009	Melel I indai on komail : Waja karoj me ronamau wet pan kalok ia panada jappa u , re pil pan lokolokaia duen me a wiadar , pwen katamanpa .
41014010	Iudaj Ijkariot , amen ekriamen oko , ap kolan ren jamero lapalap akan , pwen pan on irail i .
41014011	Irail lao ron , re ap peren kida , ap inauki , me re pan ki on moni . I ari jon duen a pan monai on en panala i ,
41014012	Ni kaieu en ran en prot jomut , ni ar kin kamela jippul en paja , japwilim a tounpadak kan ap potoan on i : Ia waja re kotin men , jen potolan kaonopada , pwe re en kotin konot paja ?
41014013	A ap kotin poronela japwilim a tounpadak riamen majani on ira : Koma ko on nan kanim o ; aramaj amen ap pan tu on komail , wa men deun pil eu . Idauen i !
41014014	Waja a pan pedelon on , koma indai on kaun en im : Jaunpadak o majani , ia pera en men kairu kan , waja me I pan tunole paja ia ian ai tounpadak kan ?
41014015	A ap pan kajale on koma pera laud poa kajonjoner o onoper . Iei waja koma onop on kitail .
41014016	Japwilim a tounpadak kan ap kola , lel don kanim o , o diaradar duen me a kotin majani on ira ko ; ira ari kaonopada paja .
41014017	A lao jautik penaer , a ap kotido ian ekriamen ko .
41014018	A ni arail kotidi ni tepel konokonot , Iejuj ap kotin majani : Melel I indai on komail , amen komail me ian ia manamana et , pan pan ia la .
41014019	Re ap tapiada injenola ap potoan on i amen amen : Nai i ? A pil amen inda : Nai i ?
41014020	A ap kotin japen majani on irail : Amen ekriamen oko me ian ia kadukadu nan dal et .
41014021	Ari jo , Nain aramaj kokola duen a intinidi on er ; o non juede on aramaj o , me Nain aramaj panpanala re a . Me mau on , ma aramaj men et jota ipwidi .
41014022	Ari , ni arail konokonot , Iejuj ap kotikida prot o laolaoki , ap pilitiki pajan kotiki on irail majani : Ale , tunole ! War ai metet ,
41014023	A ap kotikida dal o murin a kotin laolaoki ; a ap kotiki on irail ; irail karoj ap nim .
41014024	A ap kotin majani on irail : Nt’ ai metet , ntan inau kap , me kapwilipwilikidi me toto .
41014025	Melel I indai on komail , I jolar pan nim jan wan wain , lao ran en ai pil pan nim nan wein Kot .
41014026	Murin arail kauleki kaul pot , re ap kotilan dol Oliwe .
41014027	Iejuj ap kotin majani on irail : Komail karoj pan makarada ; pwe a intinidi : I pan kame jilepa , ari pwin jip ap pan muei pajan .
41014028	A murin ai pan maureda , I pan tion wei mo ’mail on Kaliläa .
41014029	A Petruj potoan on i : Karujia pan makar kila , a nai jo .
41014030	Iejuj ap kotin majani on i : Melel I indai on uk , ran wet , ponpon wet , mon malek a pan kakorot pan riapak , koe pan kamam kin ia pan jilipak .
41014031	I ari kalaudela a japen : Ma i ian komui matala i jota pan man kamam kin komui . Irail karoj pil inda dueta .
41014032	Irail ap kotilan waja , me ad a Ketjemane , a ap kotin majani on japwilim a tounpadak kan : Komail mondi on met , ni ai pan wia kapakap .
41014033	A ap kotin ukada Petruj , o Iakopuj , o Ioanej , ap kotin laualoda kaualap o pataula .
41014034	A ap kotin majani on irail : Nen i ap injenjuedela kaualap on mela . Komail mimi met o majamajan .
41014035	A ap kotila ekij , ap pupedi on nan pwel , ap laolaoki , ma a kak auer en dauliela .
41014036	A ap kotin majani : Apa Jam ai , meakaroj me kak pa omui ! Kotikiwei jan ia dal wet ! Ari jo , kaidik me I men , a me komui men .
41014037	I ari kotido diar ir ar mamair , ap kotin majani on Petruj : Jimon koe men mair , koe jota kak majamajan auer eu ?
41014038	Komail majamajan o kapakap , pwe komail de ko on nan jonejon . Nen me okok , a uduk me luet .
41014039	A ap pil kotila o laolao pil majani majan ko ota .
41014040	A ni a kotin japaledo , pil diar ar mamair , pwe maj arail me toutou ; irail jaja , me re en japenki .
41014041	A ap kotido ni kajilepak , majani on irail : Komail kananata omail mair en o kamola ? Arier , auer leler ! Kilan , Nain aramaj panapanalaner ni pa en me dipan akan !
41014042	Paurida ! Kitail kokola ! Kilan , me pan ia la me korendor .
41014043	Madan ni a kotin mamajan , ari , Iudaj kodo , amen ekriamen oko ; pokon kalaimunia eu ian , wado kodlaj o jokon , kodo jan ren jamero lapalap akan o jaunkawewe kan o jaumaj akan .
41014044	A me panala i , ki on irail kilel eu inda : Meamen i metik , iei i . Ale , kaluawei , kanai on !
41014045	A pwarado eta ap madan inen don Iejuj inda : Rapi , Rapi , ap metik i .
41014046	Irail ari por pena on ale .
41014047	Amen ir , me u waja o , ujada na kodlaj , ap pale ladu en jamero lapalap amen , ap lepuka jan jalon a .
41014048	Iejuj ap kotin japen majani on irail : Komail ko don ia due lipirap amen , wado kodlaj o jokon , pwen koledi ia .
41014049	I kin ieian komail ta ran karoj nan im en kaudok o kaukawewe . A komail jota ale ia . A pwe kijin likau kan en punala .
41014050	Irail karoj ap pededi , tana jan .
41014051	Manakap amen ap idauen i , pineki pena war a likau linen kajelel eu . Manakap akai ap parokidi .
41014052	I ari kajela a likau linen kajelel o , ap jopola kilijo .
41014053	Re ap kalualan Iejuj ren jamero lapalap o . Jamero lapalap akan , o jaumaj akan , o jaunkawewe kan , karoj pokon don re a .
41014054	Petruj idauendo i doowei jan lao lel nan tanpaj en jamero lapalap . A ap mondi on ren ladu ko , wia raneran .
41014055	Jamero lapalap akan o pwin en kadeik roporop kadede , pwen kine on Iejuj , pwen kamela . Ari , jota me re diar .
41014056	Pwe me toto me kine on i mal . Ari , ar kinakin jota dupeneta .
41014057	Akai uda , kine on i mal inda :
41014058	Je ron , a inda : I pan kawela im en kaudok wet , me pa wiadar , ap id kauada eu ni ran jilu , me jota pa wiada .
41014059	Ari , ar kinekin jota pil kon pena .
41014060	Jamero lapalap ap kajinenda nan pun ar ap idok ren Iejuj , majani : Kom jota japenki meakot , me mepukat kine on komui ?
41014061	A a kotin nenenlata , jota japen . Jamero lapalap ap pil idok majani on i : Komui Krijtuj japwilim en men Kapin kaualap ?
41014062	Iejuj ap kotin majani : Nai i ! Komail pan kilan Nain aramaj a kaipokedi ni pali maun en me rojon o kokido dapok en lan .
41014063	Jamero lapalap ap ter pajan a likau ap inda : Menda re atail pil eu kinakin ?
41014064	Komail roner a lalaue . Da me komail lamelame ? A irail karoj ap kadeikada , me a war on kamela .
41014065	Akai tapi on kondipi on i o pwaindi jilan i , ap pikir , ap indai on i : Kopada ! Papa ko pil pikir i .
41014066	Ni en Petruj a mimi panakepir en tanpaj , lidu en jamero lapalap amen ap kodo .
41014067	Ni a kilan Petruj a wiawia raneran , a ap kankakil i o ari , inda : Koe me pil ian Iejuj , men Najaret !
41014068	A a kamama kida inda : I jaja . I pil jota dedeki , me koe indinda en ! I ari koieilan nan katipar ; malek ap kakorot .
41014069	A lidu lao kilan i , ap pil indan irail , me mimi waja o : Amen irail met et .
41014070	A ap pil kamama kida . Mur ekij irail me u impa ko ; pil indan Petruj : Melel me amen irail koe , pwe koe pil men Kaliläa amen .
41014071	I ari lalaue o kaula : I jaja aramaj men et , me komail indinda en !
41014072	Ap kariapak en malek a kakorot . Petruj ap tamanda en Iejuj a kotin majani on i : Mon malek a pan kakorot pan riapak , koe pan kamam kin ia pan jilipak ; ni a lamelamela a ap janejan .
41015001	MADAN jankonai jamero lapalap akan , ianaki jaumaj akan , o jaunkawewe kan , o pil jaunkapun karoj kapunada ap jaliedi Iejuj , ap wawei panalan Pilatuj .
41015002	Pilatuj ap idok re a : Komui Nanmarki en Juj akan ? A kotin japen majani on i : Komui me majani .
41015003	Jamero lapalap akan karauneki i me toto .
41015004	Pilatuj ap pil idok re a majani : Komui jota japen ? Kom majani , me re kinakine on komui me toto .
41015005	Iejuj pil jota kotin japen Pilatuj ap ponepone kida .
41015006	Ari , ni kamadip o a kin lapwa on ir me jenjal amen , me re mauki .
41015007	Ol amen , ad a Parapaj , me ian janjal ren me ian i kamela aramaj ni ar kauadar moromor eu .
41015008	Pokon ap moronada , nidi nideki , en wiai on irail , me a kin wiai on irail maj .
41015009	Pilatuj ap japen irail majani : Komail men , i en lapwadan komail Nanmarki en Juj akan ?
41015010	Pwe a aja , me jamero lapalap akan wakido i ar peirin .
41015011	A jamero lapalap akan kapururada pokon o , pwe en mauki lapwa on irail Parapaj .
41015012	Pilatuj ap japen pil majani on irail : Da me komail mauki i en wiai on me komail kaadaneki Nanmarki en Juj akan ?
41015013	Irail ap wer laudeda : Kalopuela i !
41015014	Pilatuj ap majani on irail : Pwe jued da , me a wiadar ? Re ap kalaudela ar wer : Kalopuela i !
41015015	Ari , Pilatuj men kainjenemaui aramaj oko , ap lapwa don irail Parapaj , ap kida Iejuj murin a woki , pwen kalopuela .
41015016	Jaunpei ko ap kalualan i nan pera eu me ad a pretorium . Re ap eker pena ar pwin .
41015017	Re ap kalikauwie kida i purpur o pidada al en tek , ap lanelanie kida .
41015018	Ap tapi on kepwene : Ion Nanmarki en Juj akan !
41015019	Re ap wokieki tapwi alek , o kondipe i , ap kelepuki , poridi jan .
41015020	A lao nek ar kapailok , re ap ki jan i purpur , ap kapur on udan japwilim a likau , kaluaieila , pwe ren kalopuela i .
41015021	Re ap iton on Jimon , men Kirene amen , me jam en Alekjander o Rupuj , me dauli irail ni a kodo jan nan jap , pwen wada a lopu .
41015022	Re ap walan i Kolkata . Iet wewe : Waja en pontal en mon .
41015023	Re ap ki on i , en kakere wain dol mir . Ari , a jota kotin urak .
41015024	Ni arail kalopuedar i , re ap ter pajan japwilim a likau ko . Re ap kadoropwe , da me amen amen pan aneki .
41015025	Ari , ni auer kajilu , me re kalopuela i .
41015026	O intin en poa me a pukoki due met : Nanmarki en Juj akan .
41015027	Lolap en pirap riamen ian i kalopuela ; amen pali maun i , amen pali main i .
41015028	Iei me kijin likau pun kila , me inda : A wadawad on ren me dipan .
41015029	Ir me kin dauli , kin lalaue , dueduälok inda : Ei , koe me pan kawela im en kaudok , ap id kaua kida ran jilu .
41015030	Pein dore uk ala , o kodido jan nin lopu en !
41015031	Jamero lapalap akan pil dueta , kapailoke , inda nan pun ar ian jaunkawewe kan : A dorelar akai , a pein i a jota kak on .
41015032	Krijtuj Nanmarki en Ijrael , kodido jan nin lopu en , pwe je en kilan o pojon . O ira , me ian i lopu la ko , pil lalaue .
41015033	Ari , auer kawonu lel , rotorot ap kipadi jap lao lel auer kaduau .
41015034	Ni auer kaduau Iejuj ap kotin weriwer laudeda majani : Eloi , Eloi , lama japaktani ! Iet wewe : Ai Kot , ai Kot ! Da me re kotin kaje kin ia la !
41015035	Akai me u impa , ni arail ron inda : Kilan , a ekeker Eliaj .
41015036	Amen ap tanala , ale lim en pinika eu , ki on ni alek apot , ap kida on en kakere , ap inda : Udi maj ! Kitail kilan , ma Eliaj pan kodo en kidi jan .
41015037	Iejuj ap kotin weriwer laudeda kadarala Nen e .
41015038	Pera likau nan im en kaudok ap dei pajan , janeda pali poa lel pa .
41015039	O ni en jenturion o , me u jaledon , a kilan a wer laudeda due mo , ap kadarala Nen e , a ap inda : Nan melel Japwilim en Kot aramaj men et .
41015040	Li akai pil mimi waja doo , kilekilanedo ; Maria men Magdala , me mi nan pun ar , o pil Maria , in en Iakopuj , me tik , o en Iojej , o Jalome .
41015041	Me pil kin idauen papa i maj o , ni a kotikot Kaliläa ; o pil me toto , me ian i kotida don Ierujalem .
41015042	Ari , ni a jautik penaer , pweki kaonop iei ran mon japat .
41015043	Iojep , men Arimatia amen , ap kodo , me jaunkapun ijou amen , me kin pil auiaui wein Kot , me jo majak koti don Pilatuj , poeki kalep en Iejuj .
41015044	Pilatuj ap puriamuiki , me a matalar , ap molipe don i jenturion o , ap kainoma re a , ma a matalar warai .
41015045	A lao mani jan ren jenturion o , a ap ki on kalep a ren Iojep .
41015046	A ap netiada likau linen mau , ap lapwadi i , kidimeki pena likau o , nekidedi i nan joujou eu , me weiweida nan paip , ap kadapuri on takai eu ni au en joujou o .
41015047	O Maria men Magdala o Maria in en Iojej kilan waja , re nekidedi i .
41016001	JAPAT lao daulul , Maria men Magdala o Maria in en Iakopujo Jalome netiada men kei pomau kai , pwe re en kodon keieki i .
41016002	Nin joran nin tapin wik , re ap ko don nin joujou o , ni katipin a pwarada ,
41016003	Irail ap indinda nan pun arail : Ij me pan kadapure jan au en joujou o takai o re atail ?
41016004	Ari , ni ar kilan , re ap kilanada , me takai o tapure janer , pwe me kalaimun kaualap .
41016005	Ni ar pedelon on joujou o , re ap kilan manakap amen momod pali maun , likauki likau puetepuet . Re ap majakada .
41016006	A ap indan irail : Komail der majak ! Iejuj , men Najaret me komail roporop , me kalopular , a iajadar . A jolar kot met . Kilan waja , re nekidedi ia .
41016007	Komail kowei , kaireki a tounpadak kan o Petruj , me a pan tion mo omail koti won Kaliläa . I waja , komail ap pan kilan i , duen a kotin majani on komail .
41016008	Re ap madaniei jan o tan jan nin joujou o , pwe re majapwekada rerer , re pil jota indai on meakot meamen , pwe re majapwekada .
41016009	Ari , murin a iajada jankonai nin tapin wik a ap kotin pwar on maj Maria men Magdala , me a kotin kauje jan tewil ijimen .
41016010	A ap kola indai on irail me ian i ko maj , ni ar mamaiei o janejan .
41016011	Ni arail roner , me a iajadar , o me a kotin pwar oner i , re jota kamelele .
41016012	Muri a kotin pwar on riamen irail ni eu mom , ni ara kokolan nan jap .
41016013	Re ap kola indai on me tei kan . A re jota pil kamelele ira .
41016014	Mur a pil kotin pwar on ir ekamen oko ni ar momod tunotunol , ap kotin kapun on irail ar jopojon o kapitakai , pweki ar jota kamelele ir me kilan i murin a iajadar .
41016015	A ap kotin majani on irail : Komail ko on jappa u , padaki on aramaj karoj ronamau !
41016016	Meamen me pojon o paptaijola , pan dorela . A me jo pojon pan kariala .
41016017	A kilel pukat pan idauen ir , me pojon : Ni ad ai re pan kaujaki jan tewil akan , re pan lokaia toror .
41016018	Re pan kawela jerpent ; ma re nimala men kamela kot , a jota pan kawe ir ala ; irail pan pwil pa ar pon me jomau , re ap pan kelailada .
41016019	Ari , Kaun o lao kotin majani on irail mepukat , a ap peukadala nanlan o kotido on pali maun en Kot .
41016020	Irail ap kola , padapadak jili waja karoj . A Kaun o kotin ian dodok , kameleleki majan manaman me ian .
42001001	MURIN me toto ar intiniedier kajoi pan meakan , me kitail kin kamelele ,
42001002	Duen ir , me kajokajoi on kit , me jaunkakede o papa pan majan jan ni tapi o ,
42001003	I ap pil lamedar , me mau , i en intin won komui , Main Tiopiluj , pwe i lelepokki karoj jan ni tapi o kokodo .
42001004	Pwe komui en aja duen meakan me komui aleer , me pun melel .
42001005	Ni muein Erodej nanmarki en Iudäa , jamero amen mia , kijan pwin on Apia , me mar a Jakariaj , o a paud amen jan nain Aron jeripein oko , me mar a Elijapet .
42001006	Ira karoj me pun mon Kot , o ira ineneweita ni en Kaun a kujoned o tiak kan karoj .
42001007	A jota naira jeri , pwe Elijapet li dapwan amen , o ira karoj likailapalar .
42001008	A kadekadeo ni a kapwaiada a dodok en jamero mon Kot ni anjau o , me a pwin pwaijaneki ,
42001009	Duen a kin wiaui ren jamero kan , o anjau en ijik mairon lao leler , a kotilon on nan im en kaudok en Kaun o .
42001010	A pokon kalaimun mi liki , wiawia kapakap ni klok en ijij .
42001011	A tounlan en Kaun amen pwara don i , kotikot ni pali maun en pei jaraui en potik .
42001012	Jakariaj lao majani , ap lujikida o majapwekada .
42001013	A tounlan o majani on i : Jakariaj , der majak , pwe om kapakap pwaidar , om paud Elijapet pan naitikeda jeri ol amen , a koe pan ki on mar a Ioanej .
42001014	O a pan kare on uk peren o popol , o me toto pan perenki a ipwidi .
42001015	Pwe a pan lapalap ren Kaun o , a jota pan nim wain , pil jo eu jon en joko ; a pan dir en Nen jaraui nan kupur en in a .
42001016	A me toto ren nain Ijrael akan , me a pan kawuki on Kaun ar Kot .
42001017	A pan tion mo a ni nen o rojon en Eliaj , pwen kawuki on jeri kan monion en jam arail akan o me jopeik kan on lamalam en me pun kan , pwen kaonopadan Kaun o pwin aramaj lelapok eu .
42001018	A Jakariaj majani on tounlan o : Da me i en ajaki me wet ? Pwe i ol laudalar amen , o ai paud pil likailapalar .
42001019	A tounlan japen majani on i : Nai Kapriel , me kin ariri Kot , o me pakadarado , en lokaia on uk , o wa don uk ronamau pukat .
42001020	Kilan , koe pan loton la , o jaja lokaia lao lel ran o , me mepukat pan pwaida , pweki om jota kamelele ai kajoi , me pan pwaida ni a anjau .
42001021	A pokon o auiaui Jakariaj , puriamuiki a pwapwand nan im en kaudok .
42001022	A lao pedoi jan , a jolar kak majan on irail . Irail ap dedeki , me a udial manaman eu nan im en kaudok o . A olol on irail o lotonlar .
42001023	Kadekadeo ran akan en a dodok lao nikier , a kotin purelan jap we koieilan im a .
42001024	Murin ran pukat a paud Elijapet lijeanda o mimieta nan deu a jaunipon limau indada :
42001025	Iduen Kaun o kotin wiai on ia ni ran oko , ni a kotin majan don ia , pwen kotiki jan ia kanamenok pai ren aramaj .
42001026	Ni kawonu en jaunipon tounlan Kapriel pakadarala jan ren Kot on nan kanim en Kaliläa eu , me ad a Najaret ,
42001027	Ren jeripein makelekel amen , me kijin nin on ol amen , me mar a Iojep , kijan kadaudok en Dawid ; jeripein makelekel o adaneki Maria .
42001028	Tounlan o kotilon on nan deu a majani on i : Kajelelia Main , kom meid pai , Kaun o kotikot re omui ! Kom meid pai nan pun en li akan !
42001029	A lao kilaner i , o ronadar a majan , ap majapwekadar madamadaua : Duen jon en ranamau o .
42001030	A tounlan majani on i : Maria , ender majak , pwe komui me konekonelar ren Kot .
42001031	A kilan , komui pan lijeanda o naitikeda jeri ol amen , a komui pan ki on mar a Iejuj .
42001032	Nan i me pan lapalap , o a pan maraneki Japwilim en Kaun lapalap , o Kaun Kot pan kotiki on i mol en jam a Dawid .
42001033	O a pan kakaunda kadaudok en Iakop kokolata , o japwilim a wei jota pan imwila .
42001034	Maria ap majani on tounlan o : Daduen mepukat pan kak wiaui , aki i jaja ol amen ?
42001035	Tounlan o kotin japen majani on i : Nen jaraui pan kotin ti po omui o rojon en Kaun lapalap pan kipa komui di , i me jaraui o , me pan ipwi jan komui , pan maraneki : Japwilim en Kot .
42001036	O majani , ri om Elijapet pil lijeandar ni a likailapala , a pan naitikeda jeri ol amen , a kawonu en jaunipon anjau wet ; iei i me dapwan ,
42001037	Pwe jota meakot , me Kot jota kak on .
42001038	A Maria potoan on : Majani , nai lidu en Kaun o ; en wiaui on ia duen omui majan . Tounlan o ap kotila jan re a .
42001039	I ran oko Maria madan kotila pon nana o nan kanim en Iuda eu ,
42001040	Ap pedelon on nan im en Jakariaj o ranamau on Elijapet .
42001041	Kadekadeo Elijapet lao roner en Maria a ranamau on i , jeri o ap mokideda nan kaped a ; a Elijapet ap direkila Nen jaraui ,
42001042	O nil laudeda majani : Komui meid pai ren li akan , o meid iajanai ipwin kupur omui !
42001043	A iaduen pai wet a ko jan ia , pwe in en ai Kaun koti don ia ?
42001044	Majani , ni ai roner omui ranamau , jeri o ap mokideda nan kaped i aki a peren .
42001045	O komui meid pai , pweki komui pojon ! Pwe a pan pwaida , me Kaun o kotin majani on komui .
42001046	Maria ap majani : Lol ai kapina Kaun o ,
42001047	O nen i perenki Kot ai Jaunkamaur .
42001048	Pwe a kotin kupurala japwilim a lidu tikitik o . Kilan , jan met o kokolata di karoj pan kapai kin ia ,
42001049	Pwe a kotin wiaer jon en manaman on ia , me lapalap o mar a me jaraui .
42001050	A kotin kalanan on di karoj kokolata , on irail me kin lan i .
42001051	O a kotin wia kida lim a manaman akan . O a kotin karawan pajan , me kin lemai nan monion arail .
42001052	A kotin jikin wei jaupeidi kan jan mol ar , ap id kajapwilada me tikitik kan .
42001053	A kotin kamede kida kapwa me men manadar akan , ap kotin kadarala kaip me kapwapwa kan .
42001054	A kotin upor kin japwilim a ladu Ijrael , o kotin tamataman a kalanan ,
42001055	Duen a kotin majani on jam atail akan , on Apraam o kadaudok a kokolata .
42001056	A Maria kotikot re a jaunipon jilu , ap purelan im a .
42001057	Ari , anjaun Elijapet leler pwen naitik , a naitikeda jeri ol amen .
42001058	O men imp a kan o jau i ronadar , me Kaun o kotin kupura i , rap ian i peren kida .
42001059	Kadekadeo auel en ran o re pwara don jirkomjaij jeri o ; ir ari ki on mar en jam a Jakariaj .
42001060	A in a japen indada : O kaidin , pwe a pan maraneki Ioanej .
42001061	Irail ap indan i : Nan jota jau om men me maraneki met .
42001062	Irail ap olol on jam a , duen me a mauki , jeri en adaneki .
42001063	I ari poeki jlet eu , ap intiniedier o majani : A pan adaneki Ioanej . Irail karoj ap puriamuiki .
42001064	A madan jilan i wajok pajan o tenap a japadokada ; i ari majani o kapina Kot .
42001065	A majak kipadi karoj , me kaukaujon imp ar , o wiawia pukat lolok jili pon nana en Iudäa karoj .
42001066	A karoj me ronadar , kin nekinekid nan monion arail , indada : Da me jeri men et pan wiala ? Pwe lim en Kaun o kotin ian i .
42001067	A jam a Jakariaj direkila Nen jaraui ap kokopada majani :
42001068	Kapina on Kaun Kot en Ijrael , pwe a kotidier ren japwilim a aramaj akan dore ir ala .
42001069	O kotin wiadan kitail kamaur patail jan nan kadaudok en japwilim a ladu Dawid .
42001070	Duen a kotin majanier ren japwilim a jaukop jaraui kan , jan tapin kaua kokodo ,
42001071	Me a pan kotin dore kitail la jan ren atail imwintiti o jan nan pa en me kailon kin kitail ,
42001072	O kotin kalanan on jam atail akan , o kotin kupureda a inau jaraui ,
42001073	O kaula eu , me a kotin kauki on jam atail Apraam , en kotiki on kitail .
42001074	Pwe jen dore jan nan pa en atail imwintiti , ap papa i jo majak ,
42001075	Nin tiak lelapok o pun mon jilan i ran karoj kokolata .
42001076	A koe nai jeri pan adaneki : Jaukop en me lapalap o , pwe koe pan tion mon jilan en Kaun o , pwen kaonopada japwilim a al akan .
42001077	Pwen kawewe on japwilim a aramaj kamaur , iei lapwa pan dip ar akan ;
42001078	Pweki en atail Kot a kalanan melel , me marain dakaraki don kitail jan poa .
42001079	Pwen kamaraini toun pali rotorot o mot en mela , o kainen on nä atail nan al en popol .
42001080	A jeri o kakairida , o kelail ni nen e , o a kin mimi nan jap tan , lao a pan janjal on Ijrael .
42002001	A KADEKADEO ni ran oko nanmarki Aukujtuj majani , toun jap akan pan wadawad pena .
42002002	I wadawad kaieu , me wiauier ni muein Kireniuj kopina en Jirien .
42002003	Amen amen koieilan udan jap we , pwen ian wadawad .
42002004	Iojep ari pil kotila jan Najaret nan Kaliläa , kotilan Iudäa nan kanim Petleem , me udan kanim en Dawid , pwe i kijan kadaudok en Dawid ,
42002005	Pwen wadawad ianaki Maria , me kijin nin on i o me lijean .
42002006	Kadekadeo ira lao kot waja o , a anjau ap leler pwen naitik .
42002007	I ari naitikeda na mejeni men , ap kitimki pena likau en jeri kai , o pwilikidi on nan deun kamana man , aki im en kairu a koitalar .
42002008	Jilepan jip kai mi nan jap o jinjila ar pwin jip ni pon .
42002009	A kilan , tounlan en Kaun amen pwara don ir , o linan en Kaun dakar irail ada , ir ari majapwekadar kaualap .
42002010	A tounlan o majani on irail : Komail der majak , kilan , i wa don komail ronamau , me pan kaperenda aramaj karoj .
42002011	Pwe Jaunkamaur ipwidi on komail ran wet nan kanim en Dawid iei Kaun Krijtuj .
42002012	A iet kilel on komail : Komail pan diar jeri o a kidikidiki pena likau en jeri o wonon nan deun kamana man .
42002013	A madan pwin en tounlan nederenia mi ren tounlan o , me kapina Kot majani :
42002014	Kapina on Kot waja ileile o jappa en popol ; o aramaj konekonelar !
42002015	Kadekadeo tounlan kan lao kotila jan ir , kotidala nanlan , jilepan jip akan ap inda nan pun arail : Kitail pan kola Petleem pwen kilan me wiauier waja o , me Kaun o kotin kajale on kitail er .
42002016	Irail ari madanedo , ap diaradar Maria i Iojep o jeri o , a wonon nan deun kamana man .
42002017	Irail lao kilaner , rap kalok jili me re kajokajoi on ir duen kijin jeri o .
42002018	A karoj , me ronadar , puriamuiki en jilepan jip oko ar kajokajoi on irail .
42002019	A Maria nekinekid majan pukat karoj o madamadauaki nan monion i .
42002020	O jilepa ko puredo kalinanada o kapina Kot duen karoj , me irail ronadar o kilaner , duen a loloke don irail er .
42002021	Kadekadeo murin pon walu pon , ran en a jirkomjaij , re ki on mar a Iejuj , duen me tounlan kotiki on mon a kotin ipwidier .
42002022	Ran akan en a kamakelekel lao daulier duen kapun en Mojej , ira ap wa don i Ierujalem , pwen mueid on Kaun o .
42002023	Duen a intinidier nan kapun en Kaun o : Mejeni ol karoj me jaraui on Kaun o .
42002024	O pwen kida mairon eu , duen me intinidier nan kapun en Kaun : Turtel muroi riamen de muroi pulepul riamen .
42002025	A kilan , aramaj amen mi Ierujalem , mar a Jimeon , iei aramaj o me pun o majak Kot , o auiaui kapol pan Ijrael , o Nen jaraui kotikot re a .
42002026	A Nen jaraui kotin kajale on i , me a jota pan mela , mon a pan kilan japwilim en Kaun Krijtuj .
42002027	O Nen jaraui kotiki on i , en kolan im en kaudok . A jam o in a lao walon on nan im en kaudok jeri o , pwen kapwaiada duen tiak en kapun o ,
42002028	I ap koledi i kapina Kot indada :
42002029	Main , re kotin kajamo japwilim omui ladu popol duen omui majan ,
42002030	Pwe maj ai udialer omui kamaur ,
42002031	Me re kotin kauada janjal mon aramaj karoj .
42002032	Pwen marain eu , me kamaraineki men liki kan , o kalinanada japwilim omui men Ijrael .
42002033	A jam a o in a puriamuiki meakan , me re indinda duen i .
42002034	Jimeon ari kapai ir ada indan Maria in a : Kom kotin mani , men et me japwile don kapupedi o kamaureda me toto ren men Ijrael , kilel eu , me re pan kaundenkoma .
42002035	Nan kodlaj pan dokodi nen omui , pwe monion en me toto en mulekiada .
42002036	O li jaukop amen mia , mar a Ana , nain Panuel kijan kadaudok en Ajer , me likailapalar , me papaud jaunpar iju jan ni anjaun a makelekel .
42002037	I ari li odi men jaunpar waleijok paieu tauer poa , ap jota kin pedoi jan nan im en kaudok , papa Kot kaijejol o kapakap ni ran o ni pon .
42002038	I me pil pwarado ni klok ota , kapina Kaun o kajokajoi duen i on toun Ierujalem karoj , me auiaui jaunkamaur .
42002039	Irail kanikiela karoj duen kapun en Kaun o , re ap purelan Kaliläa nan kanim Najaret .
42002040	A jeri o kakairida , o nenin , o dire kila erpit , o kalanan en Kot kotin ieian i .
42002041	Ni par karoj jam a o in a kotilan Ierujalem ian kamadip en paja .
42002042	A lao jaunpar eijokriau , irail ap kotilan Ierusalem , duen re kin wia , pwen ian kamadip en paja .
42002043	Ran oko lao daulier , irail purelan jap arail , a jeri Iejuj kotikot eta Ierujalem , a jam o in a jota mani .
42002044	A ira kiki on , me a kotin ian kapar o tion mo ’ra . Ira kokola ran eu , ap rapaki i nan pun en jau ’ra o ren men imp arail akan .
42002045	Ni ara jota diaradar i , ira ap purelan Ierujalem rapaki i .
42002046	Kadekadeo murin pon jili pon ira diaradar i nan im en kaudok , kaipokedi nan pun en jnunpadak kan , kotin mamani ir o kaikainoma irail .
42002047	A karoj me ronadar i puriamuiki a kupurokon o a japajapen .
42002048	Ira lao diaradar i , ap puriamuiki . In a ap majani on i : Nai jeri , da me kom wiaki on kit met ? Mani , jam omui o nai raparapa kin komui janejan .
42002049	A kotin majani on ira : Menda koma rapa kin ia ? Koma jota aja , me I en mimieta nan me Jam ai ?
42002050	Ira ari jota weweki a majan on ira .
42002051	A ap kotin ian ira kotidilan Najaret papa ira , a in a nekinekid majan pukat karoj nan monion i .
42002052	Iejuj ari kupurokon , kokoda , lalaudela , o majamaj ren Kot o aramaj akan .
42003001	PAR eijoklimau murin nanmarki Tiperiuj a japwileda ni muein Pontiuj Pilatuj kopina en Iudäa , o Erodej nanmarki en Kaliläa , o ri a ol Pilipuj nanmarki en Ituräa o Trakonitij , o Lijaniaj nanmarki en Apilene ,
42003002	Ni muein Anaj o Kaipaj jamero lapalap , majan en Kot ap pwara don Ioanej nain Jakariaj nan jap tan .
42003003	I ari kotikot jili nan jap karoj ni kail en Iordan , padapadak duen paptaij en kalula on lapwada dip akan ,
42003004	Duen a intinidier nan puk en majan akan en jaukop Iejaia , me majani : Nil eu likelikwir jili nan jap tan : Komail kaonopada al en Kaun o , kaineneda al a !
42003005	Wau karoj pan audaud o nana o dol karoj pan patapatedi , o me pirok , pan inenla , o me ululen , pan patapatela .
42003006	Uduk karoj pan udial kamaur en Kot .
42003007	A ap majani on aramaj akan , me koieila , pwen paptaijla re a : Dakot , wan oter komail ; ij me padaki on komail , en piti jan ni kamekam , me kokodo ?
42003008	Ari komail kapareda wan kalula mau . A komail depa lamelame , me komail pan indan pein komail : Nan Apraam jam atail . Pwe i indai on komail , me Kot kotin kak on wiaki on Apraam na jeri kai takai pukat .
42003009	Jile o mier ni tapin tuka kan . Ari , tuka karoj , me jo wa mau , pan palepaledi o lokidokila nan iai .
42003010	Pokon o ap idok re a indada : A da me kit en wia ?
42003011	A kotin japen majani on irail : Meamen , me a jakit riau , i en ki on , me jota a . O me kan a kijin mana mia , i en wia dueta .
42003012	A jaunopwei kan pil pwara don i pwen paptaij , irail potoan on i : Jaunpadak , a da me kit en wia ?
42003013	A majani on irail : Komail der ale laude jan me kileledier .
42003014	Jaunpei kan ap pil kalelapok re a indada : A da me kit en wia ? A majani on irail : Komail der kaloke mal meamen , o der wia japun on meamen , a komail ale pwain omail o injenemau kila .
42003015	Aramaj akan lao kiki on o monemoneloleki , me Ioanej me Krijtuj ,
42003016	Ioanej ap japen majani on irail karoj : I paptaij kin komail pil , a me laude jan ia kotido muri , me i jowar on , en lapwada jal en japwilim a jut , i me pan paptaij kin komail Nen jaraui o kijiniai .
42003017	Tanir mi nan lim a , a pan kotin koko melel japwilim a pera , ap nekid pena wan korn nan japwilim a im en nak , a dip a pan kotin karon kila kijiniai jokun .
42003018	O jon toto , me a kotin panaui aramaj akan o padaki on pokon o ronamau .
42003019	A nanmarki Erodej , me Ioanej kapun pweki Erodiaj en ri a ol a paud , o pweki jued karoj , me Erodej wiadar ,
42003020	Kalaudela dip a ni a jaliedi Ioanej nan imaten .
42003021	A kadekadeo aramaj karoj lao paptaijelar , o Iejuj pil paptaijelar o kotin laolaoki , nanlan ap ritida ,
42003022	O Nen jaraui kotidi don i ni mom en muroi men , o nil eu jan nanlan majani : Koe nai Ol kompok , me I kin peren kida .
42003023	Iejuj impan jaunpar jileijok ni a kotin tapiada jaunpadak , o re kikion me i nain Iojep , me nain Eli ,
42003024	Me nain Matat , me nain Lewi , me nain Melki , me nain Ianej , me nain Iojep ,
42003025	Me nain Matatia , me nain Amoj , me nain Naum , me nain Ejli , me nain Nakai ,
42003026	Me nain Maat , me nain Matatia , me nain Jimei , me nain Iojep , me nain Iuda ,
42003027	Me nain Ioanan , me nain Reja , me nain Jerupapel , me nain Jalatiel , me nain Neri ,
42003028	Me nain Melki , me nain Adi , me nain Kojam , me nain Elmodam , me nain Er ,
42003029	Me nain Iojej , me nain Eliejer , me nain Iorim , me nain Matat , me nain Lewi ,
42003030	Me nain Jimeon , me nain Iuda , me nain Jojep , me nain Ionam , me nain Eliakim ,
42003031	Me nain Melia , me nain Mena , me nain Matatan , me nain Natan . Me nain Dawid ,
42003032	Me nain Ieje , me nain Oped , me nain Poaj , me nain Jala , me nain Naajan ,
42003033	Me nain Aminadap , me nain Aram , me nain Ejron , me nain Perej , me nain Iuda ,
42003034	Me nain Iakop , me nain Ijaak , me nain Apraam , me nain Tara , me nain Naor ,
42003035	Me nain Jeruk , me nain Reku , me nain Palek , me nain Eper , me nain Jala ,
42003036	Me nain Kainan , me nain Arpakjad , me nain Jem , me nain Noa , me nain Lamek ,
42003037	Me nain Metujala , me nain Enok , me nain Iared , me nain Maalaleel , me nain Kainan ,
42003038	Me nain Enos , me nain Jet , me nain Adam , me japwilim en Kot .
42004001	A IEJUJ , me dir en Nen jaraui , puredo jan Iordan , o Nen kotin kalualan i nan jap tan .
42004002	O wia jonejon pan tewil ran panaul . A jota kotin konot ni ran oko . Ran akan lao imwijokela ap men konot .
42004003	Tewil ap indai on i : Ma komui japwilim en Kot , en majani on takai wet , a en wiala prot .
42004004	A Iejuj kotin japen i majani : A intinidier : Kaidin prot eta , me aramaj en memaureki , pwe majan en Kot akan .
42004005	Tewil ap kaluadalan i pon nana ileile eu o kajala on i wein jappa karoj ni marep taieu .
42004006	Tewil indan i : I pan ki on komui manaman pukat karoj o a linan , pwe a muei on ia er , a i pan ki on , me i mauki .
42004007	Ari , ma komui pan poni ia , karoj ap pan japwilim omui la .
42004008	Iejuj kotin japen i majani : A intinidier : Koe en poni on Kaun om Kot ; i eta , koe en papa .
42004009	I ap kalualan i Ierujalem o kauada i pon konkon en im en kaudok o indai on i : Ma komui japwilim en Kot , kajedi pein komui ,
42004010	Pwe a intinidier : A pan kajilaki japwilim a tounlan kai komui , pwen apapwali komui .
42004011	O wa komui nan lim ar akan , pwe aluwilu omui der dipikelekel ni takai eu .
42004012	Iejuj kotin japen majani on i : A lolokido , koe ender kajonejon Kaun om Kot !
42004013	Tewil lao kanikiela jonejon karoj , ap muei jan i anjau kij .
42004014	Iejuj ap kotin pure don Kaliläa ni rojon en Nen , ap indand jili nan jap karoj me mi imp a .
42004015	A kotin kaukawewe nan ar jinakoke kan , o karoj kapina i .
42004016	A kotin lel Najaret , waja a kotin kakairida ia , ap kotilon jon nan jinakoke duen a kin wiada ni ran en japat o kotida , pwen wadok .
42004017	Puk en jaukop Iejaia ap wijike don i a lao lim pajan puk o ap diarada waja o me intinidier :
42004018	Nen en Kaun kotikot re i , i me a keie kin ia da , pwen padaki on me jamama kan ronamau . A kadar ia do , pwen kaloki on me jalidi kan , me ren jaladokela , o me majkun akan pan kilan waja , o me patau kan pan maioda ,
42004019	O kaloki jaunpar mau en Kaun o .
42004020	A kotin lim pena puk o ap kupure on me papa men o kotidi . Maj en karoj nan jinakoke kankakil i .
42004021	I ari tapiada majani on irail : Kijin likau wet pwaidar mo ’mail ran wet .
42004022	Ir karoj ap kadede o puriamuiki majan kompok kan , me pwili jan jilan i , ap indada : Kaidin i nain Iojep ?
42004023	A ap kotin majani on irail : Nan melel , komail pan indan ia karajeraj wet : Jaunwini , jauaja pein uk ! Pwe je ronadar duen jon kapuriamui , me wiauier nan Kapernaum ; ari kom pil wiada dueta waja et nan jap omui .
42004024	A kotin majani : Melel I indai on komail , jota jaukop amen me konekon nan jap we .
42004025	A melel I indai on komail , li odi toto mi nan Ijrael ni muein Eliaj , ni anjau nanlan matata par jilu o jaunipon wonu , ni lek lapalap kipadi jap karoj ;
42004026	A jota amen , me Eliaj pakadar won , pwe ren li odi men nan Jarepta nan jap Jidon .
42004027	O me tuketuk kan me toto nan Ijrael ni muein jaukop Eliaj , a jota amen re ’rail , me kelailadar , pwe Naeman eta men Jirien .
42004028	Karoj , me mi nan jinakoke ni ar ronadar mepukat , ap makar kida kaualap ,
42004029	Re udar jikonlar i jan kanim o , o kalualan i pon kailan dol o , waja ar kanim kakaudar ia , pwen kajedi jan ia ,
42004030	A i kotin weid nan pun ar , kotila jan irail .
42004031	I ari kotilan Kapernaum kanim en Kaliläa , o kotin kawewe on irail ni ran en japat akan .
42004032	Irail ari puriamuiki a padak , pwe a majan me manaman .
42004033	A aramaj amen mi nan jinakoke , me nen en tewil jaut amen ti po a , me weriwer laud ,
42004034	Inda : Ko jan kit , menda re omui kit Iejuj en Najaret ! Kom kotido , en kawe kit ala . I aja , me komui nain Kot jaraui .
42004035	Iejuj ap kidaue i majani : Nenenla o ko jan re a . Tewil lao kajedi i nan pun arail , ap koiei jan re a , jota me jued kot a wiai on i .
42004036	Irail karoj ap puriamui kila , kajokajoi nan pun arail indada : Dakot majan pot et ? Pwe a majan manaman o rojon on nen jaut akan , irail ap kin ko wei jan .
42004037	I ari indand jili nin jap karoj waja o .
42004038	I ap kotida jan nan jinakoke , ap kotilon on nan im en Jimon . A jaulap en Jimon me jomau karakar . Irail ari poekipoeki i re a .
42004039	I ari koti don i majani on jomau o , ap madan ko jan , i ari madan paurida papa irail .
42004040	Katipin lao kirilar , rap wa don i ar luet akan karoj . I ari kotikidan amen amen lim a kan , kakelail ir ada .
42004041	O tewil akan pil kowei jan ren me toto , me weriwer indada : Komui japwilim en Kot . I ari kotin kidau ir ada , o jota mueid on irail , en lokaia , pwe re aja , me i Krijtuj .
42004042	A lao waja ran a kotilan waja rir , a pokon o raparapaki i , re pokon don i o kolekol i pwen der koti wei jan irail .
42004043	A i kotin majani on ir : I pil pan padaki ronamau en wein Kot nan kanim tei ko , pwe i me I pakadar kidor .
42004044	A i kotin padapadak nan jinakoke en Kaliläa kan .
42005001	A KADEKADEO ni en aramaj toto ar tana don imp a , pwen roneron majan en Kot , a kotikot pon kailan le en Kaliläa ,
42005002	Ap majani kijin jop riapot , me peipei nan le o , a jaujed akai keredi janer widen ar uk kai .
42005003	I ari kotida pon apot ren jop oko , war en Jimon , kotin poeki re a , en kaiieila ekij jan ni jap o . I ari kaipokedi , kawewe on aramaj jan nan jop o .
42005004	I lao kaimwijokela a majan , ap majani on Jimon : Jeijei kowei waja lol , ap kaduedi oma uk kan , pwe koma en jaikidi .
42005005	A Jimon japen potoan on i : Main , je laiter pon lao lel waja ran , ap jota jaik at , ari jo ar majan , me i pan kaduekidi uk en .
42005006	Irail lao wiadar met , rap oro pena mam toto ; ara uk ari ola .
42005007	Irail ari olole kij arail oko , me mi nin apot jop , pwe re en kodo jauaja irail . Irail ari kodo , kadirela jop riapot , ira ari pan mauidi .
42005008	Jimon Petruj lao kilaner mepukat , ap poridi jan Iejuj , potoan on : Main , re kotiwei jan ia , pwe aramaj jued amen nai .
42005009	Pwe a puriamuiki o ir karoj , me ian i , pweki jaik ar , me re jaikidi .
42005010	A pil dueta Iakopuj o Ioanej nain Jepedäuj ol oko , me ian Jimon . Iejuj ap kotin majani on Jimon : Koe der majak , pwe jan anjau wet kokola koe pan jaikidi aramaj .
42005011	Irail kaikilon on liman jap ar jop oko , re ap kajela karoj , idauendo i .
42005012	Kadekadeo ni a kotikot nan eu kanim , kilan , ol amen mia , me dir en tuketuk . A lao kilaner Iejuj , ap pupekidi maj a , poeki re a potoan on : Main , ma re kotin kupura , re pan kak on kamakel ia da .
42005013	I ari kotin kapawei lim a jair i majani : I men , koe en makelekel . Ari , a tuketuk madan modi jan .
42005014	I ari kotin inapwiedi i , en der indan meamen ; a kola kajale on pein uk jamero ko , o kida mairon , pweki om makelekeladar , me Mojej majanier , pwen kadede on irail .
42005015	A a madan indand jili o pokon kalaimun pokon pena , pwen ron i o kelailada jan ar jomau kan .
42005016	I ari kotin kelepela nan jap tan , pwen laolao .
42005017	Kadekadeo eu ran ni a kotin kaukaweweda , Parijär o jaunkawewe kan , me mod imp a , irail pwarado jan kanim en Kaliläa o Iudäa karoj o jan Ierujalem ; a rojon en Kaun o pwili wei jan i , kakelada amen amen .
42005018	A kilan , ol akai roado aramaj amen me kokon madak , rap raparapaki duen ar pan kak walan lole , pwilikidi mo a .
42005019	A ni ar jota kak diar waja , me re pan kai don impa pweki pokon o , rap dauda pon im o , kakiridi i nan oj ianaki pet , lao nan pun arail mon Iejuj .
42005020	A lao mani arail pojon , ap kotin majani : Aramaj o , dip om akan lapwa jan uk er .
42005021	A jaunkawewe o Parijär akan ap monemoneloleki indada : Ij men et , me kin lalaue ? Ij me kak lapwada dip akan , pwe Kot eta ?
42005022	A Iejuj lao mani ar monemonelol , ap kotin japen majani on irail : Da me komail kin monemoneloleki lol omail ?
42005023	Da me monai ren inda , dip om akan lapwa jan uk er , de inda , uda , aluwei ?
42005024	A pwe komail en aja , me Nain aramaj manaman on lapwada dip akan nin jappa , iei me a kotin majanieki on me kokon madak : I indai on uk , uda , ale ki om kola deu om !
42005025	A madan uda mo ’rail , kida a pet , me a wonon poa , koieilan im a kapikapina Kot .
42005026	Ir karoj ap puriamui kida o kapikapina Kot , o dire kila majak indada : Ran wet kitail kilaner me kapwuriamui melel .
42005027	Murin mepukat a kotila jan waja o , ap majani jaunopwei amen , ad a Lewi momod nan wajan nopwei , ap majan on i : Idauen ia do !
42005028	I ari kajela a meakaroj , uda , idauenla i .
42005029	Lewi ari wiada kamadip lapalap on i nan im a ; a jaunopwei ape me toto , me ian i ni tepel .
42005030	A Parijär o arail jaunkawewe kan lipaned on japwilim a tounpadak kan indada : Da me komail ianaki jaunopwei o me dipan akan mana o nim .
42005031	Iejuj ap kotin japen majani on irail : Me kelail jota mau on jaunwini , pwe me jomau kan .
42005032	I kodon ekeker don kalula me dipan akan a kaidin me pun kan .
42005033	Irail ap potoan on i : Da me tounpadak en Ioanej akan kaijejol pan pak toto o re kapakap toto , o pil dueta en Parijär akan , a japwilim omui kan kin tunole o nim ?
42005034	A Iejuj kotin majani on irail : O komail jota kak ki on toun kapar en kamadip en kapapaud en kaijejol arain ol kamod mi re ’rail !
42005035	A eu ran ol kamod pan peuka wei jan irail , i ran oko re ap pan kaijejol .
42005036	A kotin majani on irail karajeraj eu : Jota me kin deik on likau kap ni likau marin ; a ma ei , a pan ter pajan likau kap ; a kijan likau kap pil jota pan paroki on likau marin .
42005037	A jota me kin kodie on wain kap nan ed marin ; a ma ei , wain kap pan ter pajan ed akan , ap wudokila o ed akan pan ola .
42005038	A re kin kodie on wain kap nan ed kap , ira karoj ap nekinek mau .
42005039	O jota , me kin nim jan wain marin , pan mauki wain kap , pwe a kin inda : Me marin o me mau jan .
42006001	KADEKADEO ni ran en japat kariau a kotin weid nan mat en korn o japwilim a tounpadak kan ap dolun wan korn o irririj nan pa arail , ap kankan .
42006002	A Parijär akai indan irail : Menda komail kin wiada , me jota pun , en wiaui ni ran en japat ?
42006003	Iejuj ari kotin japen majani on irail : Komail jota wadoker , me Dawid wiadar ni a men manadar , i o me ian i ?
42006004	Duen a pedelon on nan tanpaj en Kot , o ale prot en kajanjal , o kankan o pil ki on me ian i , me jota pun , aramaj en tunole , jamero kan eta ?
42006005	O majani on irail : Nain aramaj pil kaun en japat .
42006006	A kadekadeo ni eu japat a kotilon on nan jinakoke kaweweda . A aramaj amen mia , me pa a pali maun motorla .
42006007	A jaunkawewe o Parijär akan majamajan i , ma a pan kakelada i ni ran en japat , pwe re en kadipa i .
42006008	A kotin ani ar lamelam ap majani on aramaj o , me pa a motorla : Uda kodo met ! A ap uda ko on waja o .
42006009	Iejuj ap kotin majani on irail : I men idok re omail , da me pun en wiada ni ran en japat ren me mau de me jued ? En kolekol de kawela maur en aramaj ?
42006010	I ari kotin aupwil jili po ’rail majani on i : Kapawei pa om ! A ap wiada , pa a ap kelailada , a maula dueta me teio .
42006011	Irail ap makaradar kaualap o kapukapun pena , da me re pan wiai on Iejuj .
42006012	Kadekadeo ni ran oko , a kotidala pon nana pwen laolao . I ari kotin laolao on Kot lao waja ran .
42006013	A lao ran pajan , ap kotin molipei pena japwilim a tounpadak kan . A kotin piladar ekriamen , me a kamareki wanporon .
42006014	Jimon me a kotin kaadaneki Petruj , o ri a Andreaj , o Iakopuj , o Ioanej , o Pilipuj , o Partolomäuj ,
42006015	O Matäuj , o Tomaj , o Iakopuj nain Alpäuj , o Jimon , me adaneki Jelotej ,
42006016	O Iudaj nain Iakopuj , o Iudaj Ijkariot , me panala i .
42006017	A lao kotin ian ir kotidi don waja kij nan jap patapat o , japwilim a tounpadak kan toto o aramaj nederenia pokon don i jan nan Iudäa , o Ierusalem , o Tiruj , o Jidon , re mi pon oror , pwen ron i o kakelailada jan ar jomau kan ;
42006018	O me kalokolok ren nen jaut akan ap kelailadar .
42006019	A aramaj karoj men doke i , pwe rojon kin pwiliwei jan i , kakel irail karoj .
42006020	A ap kotin aupwil jili pon japwilim a tounpadak kan majani : Meid pai komail , me jamama , pwe noumail wein nanlan .
42006021	Meid pai komail , me men manadar anjau wet , pwe komail pan medila . Meid pai komail , me kin janejan anjau wet , pwe komail pan kaurur .
42006022	Komail meid pai , ma aramaj akan kailon kin komail , o kaje komail la , o kidaue komail , o kawela ad omail , pwe dene me jued , pweki Nain aramaj .
42006023	Komail en peren ni ran o , o lujiluj , pwe kilan , pwain omail me lapalap nanlan , pwe iduen me jam arail akan wiai on jaukop akan .
42006024	A me juedi on komail kapwapwa kan , pwe komail anekier omail peren .
42006025	Juedi on komail , me medier , pwe komail pan dupokala . Juedi on komail , me kin peren anjau wet , pwe komail pan mauk o janejan .
42006026	Juedi on komail , ma aramaj akan karoj pan lokaia mau kin komail ; pwe iduen me jam arail akan wiai on jaukop likam akan .
42006027	A I indai on komail , me kin roneron , pok on omail imwintiti , wiawia mau on me kin kailon kin komail ,
42006028	Kapaiada , me kin karia komail la , kapakapa kin ir , me kainjenjuede kin komail ;
42006029	O me pikir uk ni apali en likin jap om , pil ki on i pali teio , o me pan ki jan om likau pup , pil mueid on i noum jakit .
42006030	Ki on karoj , me kin poeki re om , o me pan atia jan om kapwa , koe der poeki re a , a kapuredo .
42006031	A duen me komail men , aramaj en wiai on komail , iduen me komail en wiai on irail .
42006032	Pwe ma komail pok on , me kin pokepoke komail , da me pan katin pamail ? Pwe me dipan akan pil kin pok on kompoke parail .
42006033	A ma komail wiawia mau on , me wia mau on komail , da me pan katin pamail ? Pwe me dipan akan kin wia pil dueta .
42006034	A ma komail pan ki on irail , me komail akpwainonki , da me pan katin pamail ? Pwe me dipan akan pil kin wiai on me dipan , pwen ale me dueta .
42006035	A pok on omail imwintiti , o wiawia mau , o ki on jo akapwainok , a pwain omail pan lapalap , o komail pan jeri en me lapalap o . Pwe a kupura , me jo danke o me jued akan .
42006036	Komail ari kadek rajon Jam omail me kalanan .
42006037	Ender kadeikada a komail jota pan pakadeikada . Ender kariala , a komail jota pan kariala . Lapwada , a komail pan lapwada .
42006038	Kijakija wei , a a pan depuk on komail dal mau eu , me idan pena , o itik pena , o dir kaualap , me pan ko on komail . Pwe men jon ota , me komail kin jonki , iduen a pil pan jon on komail .
42006039	A kotin pil majani on irail karajeraj eu : Da , me majkun pan kak kare me majkun ? Ira karoj jota pan pupedi nan por o ?
42006040	Tounpadak jota kin laude jan a jaunpadak . Ma tounpadak paroki on a jaunpadak , nan a unjokala .
42006041	A menda koe kilekilan pul ni maj en ri om ol , ap jota kan ataut o ni pein maj om ?
42006042	De iaduen , koe pan indan ri om : Ri ai , aui maj , i pan ki jan pul ni maj om , ap jota kilan ataut o ni maj om ? Malaun amen koe , ki jan maj ataut o ni maj om , a koe ap pan kak kilan , duen om pan kak kijan pul , me mi ni maj en ri om .
42006043	Pwe tuka mau jota pan wa jued . Pil jota tuka jued pan wa mau .
42006044	Tuka karoj kin diarok kida a wa . Pwe aramaj jota kak dolun jan pik ni tuka kamadak , aramaj pil jota kin dolun jan wan wain ni tuka mal .
42006045	Aramaj mau amen kin kapwareda me mau jan nan a pai mau en monion i , a me jued amen kin kapwareda me jued jan nan a jued , pwe aua kin kida jan nan audepan monion o .
42006046	A iaduen , komail kin indan ia : Main , Main , ap jota kin wiada , me I kin inda ?
42006047	Meamen ko don ia o roneron ai majan kan , o kapwaiada , nan I pan kajale on komail , me a rajon .
42006048	Nan i me rajon aramaj amen , me kauada im eu o weirada lol , o pajonedi pon paip . A lapake lao pwilido , ad ap maimai on im o , ap jo kak kamokidedala , pwe a kakau pon paip o .
42006049	A meamen roneron , ap jota kapwaiada , nan a rajon aramaj amen , me kauada im eu nan pwel jo pajonedi . A lapake pwil maiai on , a ap madan ronk pajan , o ola en im o me laud .
42007001	A LAO kotin erela a majan akan karoj on pokon o , a ap kotilan Kapernaum .
42007002	Ladun jenturion amen mia , me kajampwal re a , me jomau , a pan mela .
42007003	A lao ronada duen Iejuj , ap poronelan i jaumaj en Juj akan , poeki re a , en kotido kakelailada a ladu .
42007004	Irail lao pwara don Iejuj , ap nidinideki i potoan on : A war on , ren kotin wiai on i mepukat .
42007005	Pwe a kin pok on toun jap atail o kauadan kit jinakoke o .
42007006	Iejuj ap kotin ian ir ala . A ni jolar non doo jan im o , jenturion ap poronelan i kompok kai , potoan on : Main re der kanere ir kotido , pwe i jowar , ren ketlon on nan im ai .
42007007	Nai ari jota kin aka , me i war on poto don ir . A re kotin majaniata ; a ai ladu pan kelailada .
42007008	Pwe nai pil aramaj amen , me mi pan manaman akan , ap kaunda jaunpei kai . A ma i pan , indan amen : Kowei ! A pan kola ; o on amen : Kodo ! A pan kodo ; o on ai ladu : Wiada met ! A pan wiada .
42007009	Iejuj lao mani mepukat , ap kotin puriamui kila , jaupei don pokon o , me idauendo i , majani : I indai on komail , me I jaik diar pojon lapalap duen met , jota ren men Ijrael .
42007010	A me pakadarala kan lao purelon on nan im o , re ap diarada , me ladu o kelailada .
42007011	Kadekadeo murin mepukat a kotilan kanim eu ad a Nain ; japwilim a tounpadak kan toto ian i ; o aramaj pil me toto .
42007012	A lao koren ion wanim en kanim o , kilan , melar amen , me re wawei , ieroj en in a , a iei li odi amen ; a toun kanim me toto ian i .
42007013	Kaun o lao majani i , ap kotin kupurela , majani on i : Eder janejan .
42007014	I ari koti on , doke kopa o , a me roa kan ap udi . I ap kotin majani : Manakap , I indai on uk , paurida !
42007015	A me melar o ap modada , pikekidi lokaia . Iejuj ap kotiki on i ren in a ,
42007016	Majak ap kipa ir edi , o kapikapina Kot indada : Nan jaukop lapalap amen , me pwarado re atail , o Kot me kotier ren japwilim a aramaj akan .
42007017	A kajoi pot et duen i lolok jili nan Iudäa o jap karoj , me mi imp a .
42007018	En Ioanej a tounpadak kan kaire kin i mepukat karoj .
42007019	Ioanej ap molipeido japwilim a tounpadak kan riamen , porone ira lan Iejuj , majanlan i : Ir me pan kotido , de jen auiaui amen ?
42007020	Ol oko lao poto don i , ap potoan on : Ioanej jaunpaptaij kadar kit don ir potoan kalelapok : Ir me pan kotido , de jen auiaui amen ?
42007021	A ni auer ota a kotin kakelada me toto jan ar jomau , o luet , o nen jued akan , o kotin kapad pajan maj en me majkun toto .
42007022	Iejuj ap kotin japen majani on irail : Koma u kowei , kaireki Ioanej , meakan komail kilaner o roner : Me majkun akan kilanada waja , o me luet akan kin alialu , o me tuketuk kan makelekeleda , o me jalonepon kin ron waja , o me melar akan kin maureda , o ronamau me lolok on me jamama kan .
42007023	O meid pai , me jota pan makar kin ia !
42007024	A men kadar en Ioanej lao purela , Iejuj ap kotin tapiada majani on pokon o duen Ioanej : Da me komail koieila en kilan nan jap tan ? Komail men kilan alek pot , me kin dueduälokki an ?
42007025	De da me komail koieila en kilan ? Komail men kilan aramaj amen , me likau kida likau muterok ? Kilan , me kin likau kida likau linan , o kaped en mana , kin mi nan im en nanmarki kan .
42007026	De da me komail koieila en kilan ? Jaukop amen ? Ei , I indai on komail , a laude jan jaukop amen .
42007027	Pwe iei i me intinidier due : Kilan , I kadarala mo mui nai men kadar amen , me pan koki al mo ’mui .
42007028	Pwe I indai on komail , jota jaukop amen me ipwi jan ren li akan , me laude jan Ioanej jaunpaptaij , ari jo , me tikitik nan wein Kot , iei me laude jan i .
42007029	A aramaj karoj , me roneron i , o jaunopwei kan kapina Kot ni ar ian paptaijeki paptaij en Ioanej .
42007030	A Parijär o jaunkawewe kan japai on pein irail ni ar mamaleki kupur en Kot , ap jota ian paptaij re a .
42007031	A da me I en karajai on aramaj en di wet ? O da me irail rajon ?
42007032	Irail me rajon jeri kai , me kin momod nan wajan net akan o likelikwir nan pun arail indinda : Kit kajakajan , a komail jota kakalek ; kit kamamauke kin komail , a komail jota janejan .
42007033	Pwe Ioanej jaunpaptaij pwarado , ap jota kan prot , o jota nim wain , a komail kin inda : Nan tewil kin di poa .
42007034	Nain aramaj pwarado , mana o nim , a komail kin inda : Kilan , me kaped en mana o kamom jakau , kompoke pan jaunopwei o me dipan akan !
42007035	A lolekon kin diarok kida na jeri kan karoj .
42007036	A Parijär amen poeki i , en konot re a . I ari kotilon on nan im en Parijär o kaipokedi ni tepel .
42007037	A kilan , li amen mi nan kanim o , me dipan amen , a lao aja , me Iejuj kotikot konot nan im en Parijär o , ap wado kokon en alapajta ,
42007038	O poridi mur i ni aluwilu a janejan o pikekidi widenki pil en maj a aluwilu a , o limwieki a pwilipeipei , o metik aluwilu a kan o keieki alapajta .
42007039	A Parijär o , me lukedo i lao kilaner , ap monemoneloleki indada : Ma ol men et jaukop amen , a pan aja , ij li o , me jair i , pwe me dipan amen .
42007040	Iejuj ap kotin japen majani on i : Jimon , I men indai on uk meakot . I ari indada : Jaunpadak , majania do !
42007041	Ol amen mia , me aramaj riamen pwaipwand on . Amen ira pwaipwandeki denar limepuki , a amen limeijok ,
42007042	A ni ara jota men kapunala , a kijakija kin ira la karoj . Indan ia , ij re ’ra , me pan pok on i laud ?
42007043	Jimon japen potoan on : I lamelame i , me a kijakij laud on . A kotin majani on i : Koe meid pun kajauiada .
42007044	I ari jaupei don li o majani on Jimon : Koe kilan li men et , I pedelon on nan im om , a koe jota ki on ia pil men widen nä i kat , a i me widenki pil en maj a nä i kat , o limwieki a pwilipeipei .
42007045	Koe jota metik ia , a i jota tukedi jan metik nä i kat , jan ni a pedelon lao lel met .
42007046	Koe jota ujore kin ia le , a met keiekier nä i kat alapajta .
42007047	Nan i me I indaki on uk : Dip a kan me toto me lapwadar , pwe a kin limpok laud ; a me dip a jota non lapwada , nan a kin limpok tikitik .
42007048	I ari majani on li o : Dip om akan me lapwadar .
42007049	A me ian mod ni tepel o ap tapiada inda nan pun ar : Ij men et , me pil kin lapwada dip akan ?
42007050	I ap kotin majani on li o : Om pojon me dore uk ala , kowei popol !
42008001	KADEKADEO murin mepukat a kotin kakan jili nan kanim laud o me tikitik kan , padapadak o kaloki ronamau en wein Kot , o ekriamen ian i .
42008002	O pil li akai , me a kotin kakelailada jan nen jued o jomau kan , iet akan : Maria , me pil adaneki men Makdala , me tewil ijimen koiei jan .
42008003	O Ioana iei likond en Kujaj en Erodej a jaunkoa men , o Jujana , o me toto , me papaki i ar kapwa kan .
42008004	A aramaj totoia lao pokon don i jan nan kanim akan , karoj , ap kotin karajeraj majani :
42008005	Jaunkamor kolan kamor a war akan . Ni a kamokamorok akai ap moredi on pon kailan al ap tiatidi o manpir en pan lan nam ir ala .
42008006	A akai moredi on pon paip . A lao wojada , a monedi , pweki a jota lamelamur .
42008007	Akai moredi nan tuka teketek , a tuka teketek wojada , kajokä ir ala .
42008008	A akai moredi nan pwel mau , ap wojada o wada pan me epuki . Ni a kotin majanier mepukat , ap majan laudeda : Me jalon a mia , men ron , i en ron !
42008009	A japwilim a tounpadak kan ap kalelapok re a : Ia wewe en karajeraj wet ?
42008010	I ari kotin majani : A muei on komail er , en aja me rir en wein Kot , a met akan en aja ni karajeraj akan pwe ren kilan , ap jota kilan , o ron , ap jota weweki .
42008011	A iet wewe en karajeraj o : Majan en Kot iei war akan .
42008012	A me mi pon kailan al o , iei ir , me ronadar , a muri tewil pwarada katia jan majan en Kot nan monion arail , pwe ren der pojon , rap maurela .
42008013	A me mi pon paip , iei ir , me kin ron majan o ap pereperen ale , a jota kalau re ’rail . Anjau kij re kin pojon , a ni anjaun jonejon , irail kin pupe jan .
42008014	A me moredi nan tuka teketek , iei irail me kin ron , ap koieila tiropeki anan o pai , o inon jued en maur et , rap jokekila , ap jota wa .
42008015	A nan jap mau , iei irail , me kin ron majan o , ap nekinek nan monion ar inen o mau , o wada nin tiak en kanonama .
42008016	Jota me kin ijikeda lamp , ap pwainekidi kopa eu , de ki on pan men wendi a pon deu a , pwe me pan pedelon on en kilan marain o .
42008017	Pwe jota me rir kot , me jo pan janjaleta , pil jota me okiok kot , me jo pan kalok jili .
42008018	Komail ari kalaka duen omail kin roneron , pwe me a mia , ekij pan ko on ; a me jota a mia , i , me a kiki on , me a , pan katia jan .
42008019	In a o ri a kan ap ko don i , a re jota kak kaion impa pweki pokon o .
42008020	A ap loki on i : In ar o ri ar akan poto liki , re men udial ir .
42008021	A kotin japen majani on irail : In ai o ri ai mepukat , me kin roneron majan en Kot o apapwali .
42008022	Kadekadeo ni eu ran a kotilan pon apot jop , a japwilim a tounpadak kan ian i . A kotin majani on irail : Kitail en kotela le en : Irail ari tanetan koieila .
42008023	O ni ar tanetan kokowei , a kotin jaimokela ; melimel ap koda nan jed . A jop o pwilipwil , a pan mauidi .
42008024	Irail ap kai don i , kaopada i , potoan on : Main , Main , kit pan mela ! I ari kipada majani on an o iluk en jed akan , rap tikitikala o molelar .
42008025	I ap kotin majani on irail : Ia omail pojon ? A irail majakada inda nan pun ar : Daduen , ij men et , pwe a kin majani on an o jed , ir ari duki on .
42008026	Irail ap lele don jap en Kadara , me jal on Kaliläa .
42008027	I lao kotidi jan , ol amen tu on i , me kodo jan kanim o , me tanwar en tewil jan maj kokodo , o me kilijo , o a jota kin kaujon nan im , pwe a kin mimi nan joujou kan .
42008028	I lao kilan Iejuj , ap werida , poridi jan mo a indaki nil laud : Menda re omui nai , Iejuj Japwilim en Kot lapalap ? I men poeki re omui , kom der kalok ia la !
42008029	Pwe a kotin majani on nen jaut o , en koiei jan ren aramaj o , pwe pan pak toto a jaikidi i ; i ari kin jali kidi jal mata o jal en nä kai . A i kamueit ir pajan , o tewil paki i lan jap tan .
42008030	Iejuj kotin kainoma re a majani : Ia ad om ? A potoan on : Lekion ; pwe tewil toto mi re a .
42008031	Ir ari poeki re a , ender majani on irail , me ren kodilan pweleko .
42008032	Ari , pwin pwik kalaimun mi waja o manamana jili nin nana o . Irail ari poeki i , en kotin mueid on irail re en til on irail . I ari kotin mueid on irail .
42008033	Tewil oko ap kodi jan ren aramaj o , ap tilon nan pwin pwik o . Pwin pwik o ap tanedi wei ni aul on nan jed ap mopila .
42008034	Jilepa ko lao kilaner me wiauier , rap tandaui , kolan kanim laud o tikitik kan , kaireki jili .
42008035	Irail ap koieila , kilan me wiauier , re ap kola ren Iejuj , diarada aramaj o , me tewil oko keredi jan lole , momod ni aluwilu en Iejuj , likauda o lolekonlar ; irail karoj majakadar .
42008036	Me ian udialer , ap kaire kin irail duen tanwar en tewil a kakeladar .
42008037	Men Kadara karoj ap poekipoeki i , en koti wei jan re ’rail , pwe re majakadar kaualap . I ari kotida pon jop o , ap kotin purelar .
42008038	A ol o , me tewil oko kodi janer , poeki re a , en ian i ; a Iejuj jota kotin mueid on i majani :
42008039	Purelan deu om , kalok jili duen manaman lapalap , me Kot wiai on uk er ! I ari kola , kalok jili nan kanim o duen manaman lapalap , me Iejuj kotin wiai on i .
42008040	Kadekadeo Iejuj lao kotin puredo , aramaj akan ap kajamo i , pwe irail karoj auiaui i .
42008041	A kilan , ol amen , ad a Iairuj , jaumaj en jinakoke , kotido poridi ni aluwilu en Iejuj o poeki i , en kotilon on nan im a .
42008042	Pwe na ieroj jeripein amen , me a par naulriau , me koren ion mela . A ni a kotikot kokodo , pokon o koi don i .
42008043	A li amen , me nta pwilipwil par naulriau , me pwaineki on jaunwini kan a dipijou karoj . A jota me kak kakelailada i .
42008044	I me apedo mur i , doke ni kailan japwilim a likau . A pwilipwil en nta madan madada .
42008045	Iejuj ap kotin majani : Ij i me jair ia ? A karoj lao inda me jota , Petruj o me ian i ap potoan on : Main , pokon o kin kapil pena o koi don ir , a iaduen , re kotin majani : Ij i me jair ia ?
42008046	A Iejuj kotin majani : Nan meamen jair ia , pwe I pam , me kel eu ko jan ia er .
42008047	A li o lao ajaer , me a jo kak rirala , ap majapwekada , apedi poridi jan mo a , ap katitiki mon aramaj karoj , karepan a jair i , o duen a kelailada madan .
42008048	A ap kotin majani on i : Jeripein popoleta , om pojon me kakel uk ada , kowei popol .
42008049	A ni a kotin majaniata , amen potodo jan ren jaumaj en jinakoke o katitiki on i : Japwilim omui jeripein melar . Menda kom kanirieki jaunpadak o .
42008050	A Iejuj lao mani mepukat , ap kotin japen i majani : Koe der majak , koe pojon ta , a ap pan maureda .
42008051	A lao kotilon on nan im o , a jota kotin mueid on amen en ian pedelon on nan pera , Petruj , o Ioanej , o Iakupuj eta , o jam en jeripein o in a .
42008052	A irail karoj janejan o mamaukeki i . A i kotin majani : Komail der janejan ! Pwe a jota melar , a mamair eta .
42008053	Rap kaururki , pwe re aja , me a melar .
42008054	I ari kotikiiei jan ir nan pera o , a ap kotin ale pa a waron on i majani : Jeripein , paurida !
42008055	Nen en jeripein ap pure don i , i ari madan uda . I ap kotin majani , kijin mana en ko on .
42008056	A jam a in a puriamui kila . I ari kotin inapwiedi irail ren der indan meamen me wiauier .
42009001	A LAO kotin molipe pena ekriamen oko , ap kotiki on irail kel o manaman , en kaloedi tewil akan karoj o kakelada me jomau kan .
42009002	I ari kotin porone ir ala , pwen padapadak duen wein Kot o kakelada me jomau kan .
42009003	O a kotin majani on irail : Komail der wala meakot pon al o : Jota jokon , de ed , de prot , de moni , amen pil jo pan wa jakit riau .
42009004	O waja kij me komail pan pedelon on nan im eu , komail pan mimieta waja o , komail lao kowei jan ia .
42009005	O meamen kan kajamo komail , komail japalewei jan kanim o , o jipede jan pwel ni nä omail , pwen kadede on irail .
42009006	Irail ari kokola , kakan jili nan kijin kanim akan , padaki ronamau o kakelada me jomau kan waja karoj .
42009007	A nanmarki Erodej lao mani duen meakan , me wiauiki i , ap pinidar , pweki akai katitiki , me dene Ioanej iajadar jan ren me melar akan .
42009008	A akai indada , me dene Eliaj pwarado , o akai me inda , me dene jaukop en kaua men iajadar ,
42009009	A Erodej majani : Ioanej , i me i lepuke jan mon a , a ij men et , me i kin roneron due ? A ap men udial i .
42009010	A wanporon akan lao pure doer , ap kaireki i karoj , me re wiadar . I ari kotin uk irail ada , kotilan waja rir , nan kanim eu , me ad a Petjaida .
42009011	Toun jap o lao ajaer , rap idauenla i , i ari kotin kajamo irail , o kotin padaki on irail duen wein Kot , o kotin kakelada me mau on .
42009012	A lao pan waja ponier , ekriamen potodo potoan on i : Re kotin kadar pajan pokon en , pwen kola nan kijin kanim akan o nan jap , en rapaki wajan pweidi o kan ar kijin mana , pwe kitail kotikot nan jap tan wet ,
42009013	A a kotin majani on irail : Komail pan ki on irail kan ar mana ! Re potoan on : Lopon prot eta limau o mam eta riamen mi re at . De je pan kola netie don pokon kalaimun wet mana ?
42009014	Pwe irail me ol impan limekid . A a kotin majani on japwilim a tounpadak kan : Komail pwini ir pajan wad limek o limek !
42009015	Irail ari wiada o kamod irail edi .
42009016	A kotin limada lopon prot limau o mam riamen , majanda nanlan , laolaoki , pilitiki pena , kotiki on japwilim a tounpadak kan , pwe ren nene on pokon o .
42009017	Irail jak , o karoj medier , ap rikada dodo eijokriau luan kamadip o .
42009018	Kadekadeo ni a kotin laolao kelep , japwilim a tounpadak kan ian i . A kotin kainoma re ’rail majani : Ij me aramaj kin inda me nai ?
42009019	Irail japen potoan on : Ioanej jaunpaptaij , a akai me inda Eliaj , o pil akai kin inda , me dene jaukop en kaua men iajadar .
42009020	A kotin majani on irail : A da me komail kin inda ij nai ? Petruj ap japen potoan on : Ir me Krijtuj japwilim en Kot .
42009021	A i me kotin padik inapwiedi irail , ren der indan meamen mepukat ,
42009022	Majani : Nain aramaj pan kalokolok laud , o lokidokila ren jaumaj , o jamero lapalap , o jaunkawewe kan , o a pan kamela , o ni ran kajilu a pan maureda ,
42009023	Ap kotin majani on irail karoj : Meamen men idauen ia i en tonmeteki pein i o ale a lopu ni ran karoj , o idedauen ia do .
42009024	Pwe meamen kanakanai on maur a , pan pupe jan . A meamen kajela maur a pweki nai , pan diarada .
42009025	Pwe da me pan mau on aramaj amen , me aneki pena jappa karoj , ap kajela pein i o kajapokela pein i ?
42009026	Pwe me kin namenok kin ia o ai padak kan , i me Nain aramaj pil pan namenokki , a lao kodo ni a linan , o linan en Jam a , o na tounlan jaraui kan .
42009027	A melel I indai on komail , akai irail , me mi met , jota pan mela , irail lao udial wein Kot .
42009028	A kadekadeo murin pon walu pon murin majan pukat i ap ukada Petruj , o Ioanej , o Iakopuj kotidala pon nana o pwen laolao .
42009029	A ni a kotin laolao mom en jilan i ap wukila o japwilim a likau puetepuetela o linalin .
42009030	A kilan , ol riamen ian i majan pena ! Ira me Mojej o Eliaj .
42009031	Ira pwarado ni ara linan o mamajani duen a pan kamatala nan Ierujalem .
42009032	A Petruj o me ian i me toutouki mair . Ira lao pirida , re ap udial a linan o ol riamen kotikot impa .
42009033	Kadekadeo ira lao kotiwei jan re a , Petruj ap indan Iejuj : Main , meid mau atail kotikot met . Kit en kauada kijin im jilikij : Tanpaj ar , o en Mojej , o en Eliaj ; a jaja me a kajokajoi .
42009034	Ni a kajokajoi mepukat , pali en dapok kadupal irail edi , irail ari majakadar ni ar tilon nan dapok o .
42009035	O nil eu peidido jan nan dapok o majani : Iet nai ol kompok , komail en ron i !
42009036	A nil wet lao wiauier , re ap diaradar Iejuj ta . Ir ari nenenlata ; o ni ran oko re jota kaireki meamen duen me re kilaner .
42009037	A kadekadeo manda en ran o irail lao kotidido jan nana o , pokon kalaimun ap poto don i ,
42009038	A kilan , ol amen nan pokon o nil laudeda potoan on : Jaunpadak , i poeki re ir , re kotin majani don ai tunol putak o , pwe iei ai ieroj .
42009039	Re kotin mani , nen o lao koledi i , a kin madan weriwer , a kin jenjeroki jili , a ap kin pudopud o meid apwal ni a kin koiei jan i .
42009040	Nai ari poeki ren japwilim ar tounpadak kan , ren kauje wei jan i , a re jota kak .
42009041	A Iejuj kotin japen majani : O di wet meid jopojon o japun , ia arain ai pan mimi re omail ? Ia arain ai pan kokoa komail ? Wa don ia noum putak !
42009042	A ni a kokodo , tewil ap kapururada o jeroki jili i , a Iejuj kotin kidaueda nen jaut o , o kakelada putak o , ap kapure on i ren jam a .
42009043	A irail karoj puriamuiki manaman en Kot . A ni ar puriamuiki en Iejuj a wiawia kan ap kotin majani on japwilim a tounpadak kan :
42009044	Majan pukat en kaloledi nan jalon omail : Nain aramaj pan panala ni pa en aramaj .
42009045	A irail jota weweki majan wet , pwe a rir jan irail , i me irail jajaki . Irail ari majak kalelapok re a duen majan pot et .
42009046	Irail ap pil lamelame , ij me pan lapalap re ’rail ?
42009047	A Iejuj lao kotin mani ar lamelam nan monion arail , ap ale jeri men , kida impa a ,
42009048	O majani on irail : Meamen pan apwali kijin jeri men et ni ad ai , nan a kin apwali ia , a meamen pan apwali ia , nan a kin apwali , me kadar ia do ; a me tikitik re omail , nan i me pan lapalapala .
42009049	Ioanej ap japen potoan on : Main , je kilaner amen , me kaujewei tewil akan ni mar ar . Kit ari inapwiedi , pwe a jota kin ian kit idedauen ir .
42009050	A Iejuj kotin majani on i : Eder inapiedi , pwe me jo kin palian komail , nan a kin ian komail .
42009051	A kadekadeo a lao anjau , me a pan peukadala , a ap kotin jaupeilan kotilan inen won Ierujalem .
42009052	A kotin poronela men kadar akan , me pan tion mo a . Irail ari kokola lele don kijin kanim en Jamaria eu , pwen rapaki waja , me a pan pweiokidi ia .
42009053	A re jota kajamo i aki a kotin jaupeila kotilan inen won Ierujalem .
42009054	Japwilim a tounpadak kan Iakopuj o Ioanej lao kilaner mepukat , ap potoan on : Main , ma re kotin kupura , je pan poeki , kijiniai en moredi jan nanlan , kan irail la , duen Eliaj wiadar .
42009055	A i kotin jaupeido , kapun on ira majani : Koma jota aja ij Nen , me naina kin koma ?
42009056	Irail ap daulul wei nan eu kijin kanim .
42009057	Kadekadeo ni arail kotikot kokodo amen ap potoan on i : Main i pan idedauen ir waja karoj me re pan kotila ia .
42009058	Iejuj kotin majani on i : Pokj akan por ar mia , o manpir en pan lan paj ar mia , a Nain aramaj jota waja en kaula wei mon a .
42009059	A kotin majani on amen : Idauen ia do ! A i indada : Main , komui kotin mueid on ia maj , i en purela jarepedi jam ai .
42009060	A Iejuj kotin majani on i : Me melar akan en jarepedi ar melar akan , a koe kowei kalok jili wein Kot !
42009061	Pil amen potoan : Main , i pan idedauen ir jili , a re kotin mueid on ia maj , i en kamurimuri on toun im ai .
42009062	A Iejuj kotin majani on i : Jota me pan koledi men weirada pwel , ap kilan muri , a jota koiok on wein Kot .
42010001	MURIN mepukat Kaun o pil kotin piladar ijiakan o porone irail wei mo a ni wad riamen , en kakan jili nan kanim laud o tikitik kan , waja me a pein pan kotilan ia .
42010002	A kotin majani on irail : Rak me kalaimun , a toun dodok me malaulau ; poeki ren Kaun en rak , en kadarala toun dodok nan a rak .
42010003	Komail kola ; kilan , I kadar komail la dueta jippul akan nan pun en kidi en wei akan .
42010004	Komail der wewa ed en moni , de ed en jailok , de jut , o der ranamau on meamen nani al o .
42010005	A ma komail pan pedelon on nan im eu , komail pan inda maj : Popol en mimi nan im wet !
42010006	A ma popol amen mi waja o , omail popol pan mimieta re a , a ma jo , omail popol pan pure don komail .
42010007	A komail pan mimieta nan im ota , o mana o nim , me mi re ’rail pwe toun dodok me waron pwain a . Komail der pedoi jan nan eu im ap kolon on nan eu .
42010008	A ma komail pan pedelon nan eu kanim , o re pan kajamo komail , i waja komail pan tunole , me pan wijike don komail .
42010009	O kakelada me jomau kan , me mi waja o , o kaire kin irail : Wein Kot koren don komail .
42010010	A ma komail pan pedelon nan eu kanim , o re jota pan kajamo komail , i waja komail pan pedoi nani al indada :
42010011	Pil pwel par , me ko don kit nan omail kanim , jipede don komail ; ari jo , komail en aja , me wein Kot koren don komail .
42010012	I indai on komail , nan a pan manai on Jodom ni ran o jan kanim o .
42010013	Juedi on uk Korajim ! Juedi on Petjaida ! Pwe ma manaman akan , me wiaui on uk er , wiaui on Tiruj o Jidon , nan melel , re pan kalula nan tuk en likau o nan paj .
42010014	A a pan manai on Tiruj o Jidon ni kadeik o jan komail .
42010015	A koe Kapernaum , me paidar nanlan , pan pijikondi on nan pweleko .
42010016	Me roneron komail , nan a kin roneron ia ; o me mamaleki komail , nan a kin mamaleki ia . O me mamaleki , ia , nan a kin mamaleki , me kadar ia do .
42010017	Me ijiakan ap puredo , pereperen potoan on : Main , pil tewil akan udi on kit ni mar omui .
42010018	A kotin majani on irail : I kilaner Jatan likamata liol a pupedi jan nanlan .
42010019	Kilan , I ki on komail manaman , en tiakedi jerpent o jkorpion , o en poedi kel en imwintiti karoj . O jota meakot pan kajuedi on komail ,
42010020	Ari jo , komail der peren kida , me nen akan kin udi on komail , a komail peren kida me ad omail intinidier nanlan .
42010021	Ni auer ota Iejuj kotin perenda ni nen e majani : I kapina komui , Jam ai , kaun pan lan o jappa , me komui okila mepukat jan me lolekon o koiok kan , ap kajale on jeri pwelel akan ! Ei Jam ai , pwe iduen me komui kupukupura .
42010022	Meakaroj muei on ia er jan ren Jam ai , o jota me aja japwilim a Ol , pwe Jam eta . O jota me aja Jam , pwe japwilim a Ol eta , o me japwilim a Ol pan kajale on .
42010023	I ap kotin jaupei don tounpadak kan , majani on irail eta : Meid pai por en maj akan me udial , me komail udialer .
42010024	Pwe I indai on komail , jaukop o nanmarki kan toto anane udial , me komail kin ududial , a re jota kilaner ; a re men ronada , me komail kin roneron , ap jota ronadar .
42010025	A kilan , jaunkawewe men ap uda , kajonejon i potoan on : Jaunpadak , da me i en wiada , pwen jojoki maur joutuk ?
42010026	A kotin majani on i : Da me intinidier nan kapun o ? Daduen om dondoropwe ?
42010027	A japen indada : Koe en pok on Kaun om Kot monion om unjok , o nen om unjok , o kel om unjok , o om Iamelam unjok , o men imp om dueta pein koe .
42010028	A kotin majani on i : Koe meid japen inen , wiada mepukat , a koe pan maurela .
42010029	A ap men ak kapunki pein i indan Iejuj : A ij men imp ai ?
42010030	A Iejuj kotin japen majani : Aramaj amen momait jan Ierujalem kodila Ieriko ap lodi on lolap akai , me ter jan a likau kan , o kame i , rap koieila ; i ari pan mela .
42010031	A jamero amen momaitela nani al ota . A ni a kilan i , ap daulul wei jan .
42010032	A leap amen pil dueta . Ni a leler waja o , kilan i , ap daulul wei jan .
42010033	A ol en Jamaria amen jailok jili ap pil weid waja o . Ni a kilaner i ap pokela ,
42010034	Kola re a , o kidim pena a pwal akan , ap ki on le o wain lole o kamondi i pon dake pa man o , wala nan im en kairu eu , apapwali i .
42010035	Manda a pan jamala , ap ki on kaun en im o denar riau indan i : Apapwali i ! A ma mekij pan dauli , i pan kapunala , ni ai pan puredo .
42010036	A ij ren ir jilimen , me koe wiaki men impan ol o , me lodi on lolap oko ?
42010037	A japen : Me wiadar dodok kadek on i . Iejuj ap kotin majani on i : Ari , kowei ala jan !
42010038	A kadekadeo ni ar kotin jailokela , a kotilon on nan kijin kanim eu . Li amen mi waja o , ad a Marta , me kajamo i lon on nan im a .
42010039	Ri a li amen mia , me ad a Maria , me momod ni aluwilu en Iejuj , roneron a majan .
42010040	A Marta kajopijokki pein i a papa i . I ari potodo potoan on : Main , re jota kotin kupuroki ri ai li , me jota kin ian ia dodok ? Re kotin padaki on i , en jauaja ia .
42010041	A Iejuj kotin japen majani on i : Marta , Marta , koe meid nonki o jopijokki okotme .
42010042	A me ta kot me kajampwal . Maria piladar pwaij mau , me jota pan katia jan .
42011001	KADEKADEO ni a kotikot waja kij pwen laolao , a lao kotin erelar , amen japwilim a tounpadak kan ap potoan on i : Main re kotin padaki on kit kapakap , dueta Ioanej kin padaki on a tounpadak kan .
42011002	A ap kotin majani on irail : Komail lao wia kapakap , ap inda : Jam at , mar omui en jaraui , wei ’mui en pwaida ,
42011003	Kotikido ran wet at tunol kaukaule .
42011004	Lapwa jan kit dip at , dueta kit , me kin lapwada karoj , me wia dipi on kit , eder kaluan kit ren me katikatiamau kan .
42011005	I ap kotin majani on irail : Ij re omail , me a kompok amen mia o me pan kola re a ni ailep en pon indan i : Kompoke pai , ki on ia lopon prot jilu ,
42011006	Pwe kompoke pai men pwarado jan a jailok o , ap jota , me i pan kak ki on i .
42011007	A me mi nan im o pan japen inda : Koe der kadiropa ia , pwe wanim ritidier , o nai jeri ko ian ia nan wajan mair ; i jo kak paurida o ki on uk meakot .
42011008	I indai on komail , ma a jota pan paurida o ki on i aki kompokepa a , nan a pan paurida o ki on , me itar on i aki a nidinid .
42011009	I indai on komail , poeki , a komail pan tunole ; rapaki , a komail pan diarada ; letelet , a a pan ritida mo ’mail .
42011010	Pwe karoj me poekipoeki , kin tunole ; o me kin rapaki , kin diarada ; o me kin letelet , nan a pan ritida mo a .
42011011	De ij jam amen nan pun omail , ma na putak pan poeki na kijin prot , pan ki on i takai eu ? De ma a poeki mam , pan ki on i jerpent amen ?
42011012	De ma a pan poeki kitor eu , pan ki on i jkorpion amen ?
42011013	Ma komail , me jon jued , aja duen kijakij mau on noumail jeri kan , nan melel kaualap . Jam omail nanlan pan ki on Nen jaraui ren me poeki re a .
42011014	A ap kotin kauje wei tewil amen , me loton . A kadekadeo tewil lao koiei janer , me loton o ap lokelokaia , a aramaj puriamuiki .
42011015	A akai ir katitiki : Nan Peeljepup , jaumaj en tewil akan , me a kaujeki jan tewil akan .
42011016	A akai kajonejon i , poekipoeki kilel eu jan nanlan .
42011017	A ap kotin ani ar lamelam , majani on irail : Wei karoj ma a pan u pena nan pun a , a pan ola ; o ma toun im eu pan u pena nan pun a , a jota pan pwaida .
42011018	A iaduen , ma Jatan u on pein i , a wei pan kak pwaida ? Aki komail indinda me dene nai kauje wei tewil akan ki Peeljepup .
42011019	Ma I kin kaujeki wei Peeljepup tewil akan , a ij me noumail ol akan kin kauje kin irail ? Irail ari pan omail jaunkapun .
42011020	A ma I kaujeki wei lim en Kot tewil akan , nan wein Kot lel on komail er .
42011021	Ma me kelail o , me audeki kapwa en pei , pan jinjila im a , nan a kapwa nekinekid mau .
42011022	A ma amen , me kelail jan i , pan palian i o kaloedi i , ap pan atia jan a kapwa en pei , me a kelekier , o nek pajan kapwa en kul .
42011023	Meamen , me jota ian ia , iei me palian ia , o me jota kin dolun penan ia , iei me kin kajapoka pajan .
42011024	Nen jaut lao kowei jan ren aramaj , a kin tanatan jili nan jap tan akan , rapaki wajan kamol , a jota , me a diarada , i ap kin inda : I ap pan purelon on nan im ai , me i pedoi janer .
42011025	A lao puredo , a diar , me a kokok o kapwater ,
42011026	I ari koieila , ale on i nen ijimen , me jued jan pein i . Irail ap pedelon on lole , rap kakaujon ia ; a aramaj pan jued jan maj .
42011027	A kadekadeo ni a kotin mamajani mepukat , li amen , kijan pokon o , ap potoan on i : Meid pai kupur o , me wia ir adar , o didi kan , me re kotiki !
42011028	A i kotin majani : Ei , meid pai , me kin ron majan en Kot ap kapwaiada .
42011029	A pokon o lao teneten pena , a kotin majani : Di wet meid jued ! Re kin rapaki kilel eu , a jota kilel pan janjal on ir , pwe kilel en Iona eta .
42011030	Pwe duen Iona kilel eu on men Niniwe , iduen Nain aramaj on di wet .
42011031	Li nanmarki en pali air amen pan u on ol akan en di wet ni kadeik o pan kari ir ala , pwe a pwrarado jan ni imwin jappa , pwen ron lolekon en Jalomo . A kilan , me laude jan Jalomo mi met .
42011032	Ol en Niniwe kan pan u on di wet ni kadeik , o pan kariala i , pwe re kalula ni ar ronadar padak en Iona . A kilan , me laude jan Iona mi met .
42011033	Jota me kin ijikeda lamp , ap kila waja rir , pil jo pan kopa , a pon deu a , pwe me pan pedelon on , en kilan marain o .
42011034	Por en maj marain en pali war . Ma maj om makelekel , war om karoj pan dir en marain . A ma maj om me jued , war om karoj me pil dir en rotorot .
42011035	En kalaka , pwe marain mi lol om , der rotorot !
42011036	Ma war om dir en marain kaualap , o jota kijan rotorot mia , karoj pan dir en marain dueta linan en lamp , me kin jenjere uk ada .
42011037	A ni a kotin kaparok , Parijär amen luke i , en konot re a . I ari kotilon kotidi nin tepel .
42011038	A Parijär lao udial , ap puriamuiki , me a jota kotin omiom mon konot .
42011039	A Kaun o kotin majani on i : Nan komail Parijär akan kin widen likin dal o plet , a lol omail me dir en me re kuliada o me jued .
42011040	Nan pweipwei komail , kaidin i me wiadar pali liki , pil wiadar pali lole ?
42011041	A kijakij weita duen komail kak on ! A kilan , karoj pan makelekel on komail .
42011042	Juedi on komail Parijär akan , pwe komail , kin maironki eijokkij eu en minje , o raute o jon en kijin tan tuka kai , ap jota injenoki kadeik o limpok en Kot ! Wiada mepukat ap pil kapwaiada me tei kan .
42011043	Juedi on komail Parijär akan , pwe komail men mondi leppantam nan jinakoke kan o mauki , ren ranamau on komail nan waja en netinet akan .
42011044	Juedi on komail , pwe komail rajon joujou kan , me jo janjal , o aramaj alialu poa , ap jaja ir !
42011045	Jaunkawewe men ap japen potoan on i : Jaunpadak , komui pil kin juede kin kit majan pukat .
42011046	A i kotin majani : Pil juedi on komail jaunkawewe ! Pwe komail kin katoutou kila kapwa en wijik toutou aramaj akan , ap jota jairki jondin pa omail .
42011047	Juedi on komail ! Pwe komail kin apapwali joujou en jaukop akan , a jam omail akan kame ir ala .
42011048	Komail ari kin kadede o peren kida wiawia en jam omail akan . Pwe re kame ir ala , a komail apapwali ar joujou kan .
42011049	I me erpit en Kot indada : I pan kadar won irail jaukop o wanporon akan , a akai irail re pan kamela o pwaki irail jili .
42011050	Pwe ntan jaukop akan , me kapwilipwili weier jan ni tapin kaua kokodo , en kapokon on di wet .
42011051	Jan ntan Apel lel ntan Jakariaj , me kamelar nan pun en pei jaraui o im en kaudok , ei I indai on komail , a pan kapokon on di wet .
42011052	Juedi on komail jaunkawewe ! Pwe komail atia jan men kapir pan lolekon . Komail jota pan pedelon , ap inapwiedi , me men pedelon on .
42011053	A ni a kotin mamajani on irail mepukat , jaunkawewe o Parijär akan ap tapiada palian i kaualap , kalekalelapok re a jon toto ,
42011054	O re majamajan i , o raparapaki , ma re jota kak diar meakot jan ni a majan akan , pwe ren kadipa i .
42012001	ARAMAJ toto ap pokon pena lao kidalar , irail lao it pena , i ap kotin tapiada majani on japwilim a tounpadak kan : Komail kalaka kalep en Parijär akan , me malaun .
42012002	Pwe jota me rir kot , me jota pan janjalada . Pil jota me okiok kot , me jo pan kalok jili .
42012003	Ari , me komail pan indada ni waja rotorot , i me pan janjal nan marain . O me komail pan monininin nan pera kan , i me pan kalok jili pon im akan .
42012004	A I indai on komail , kompok pai kan , komail der majak irail , me kin kamela pali war , ap jolar kak wia meakot .
42012005	A I pan kaaja kin komail , me komail en majak : Majak i , me manaman on kamela aramaj ap kak kajela nan pweleko . Melel I indai on komail , i me komail en majak .
42012006	Jiok limen jota kin netila ni denar riau ? Ari jo , jota amen irail me Kot kin maliela .
42012007	Ari , pil pit en mon omail karoj me wadawad penaer . Komail ari der majak , pwe komail me mau jan jiok toto .
42012008	A I indai on komail , meamen ponaja ia mon aramaj , i me Nain aramaj pan ponaja ren tounlan en Kot akan .
42012009	A meamen kamam kin ia mon aramaj , i me pan kamamaki mon tounlan en Kot akan .
42012010	O meamen me pan lokaia jued duen Nain aramaj , a pan kak lapwada . A me lalaue Nen jaraui , a jota pan lapwada .
42012011	A ma re pan wa komail la nan ar jinakoke kan mon kapun o ren me manaman akan , komail depa lamelame , da me komail pan japenki de me komail en inda .
42012012	Pwe Nen jaraui pan kapame kin komail ni klok ota , me komail en inda .
42012013	A amen toun pokon potoan on i : Jaunpadak , kom kotin majani on ri ai ol o , en nek pajan at jojo .
42012014	A kotin majani on i : Aramaj o , ij me kajapwil ia da , en jaunkapunla o jaunnene re oma ?
42012015	O kotin majani on irail : Kalaka norok jued , pwe kaidin kapwa toto , me aramaj amen kin memaur kida !
42012016	A kotin majani on irail karajeraj eu : Ol kapwapwa amen mia , me jap we kaparapar kaualap .
42012017	I ari lamelame indada : Da me i en wiada ? Pwe jolar waja en nekinek ia ai kapwa kan .
42012018	I ari indada : Nan iet me i pan wiada : I pan palan pajan ai im en nak kan , ap kauada me laude jan kai ; i waja me i pan nekidala me wojadan ia o ai dipijou karoj ;
42012019	A i pan indan nen i : Nen i , dipijou toto on par toto , me nekineki on uk er . En moleilei , o mana , o nim o perenta !
42012020	A Kot ap majani on i : Pweipwei men koe , pwe ponpon wet nen om pan ilakido . A ij me pan aneki kapwa pukat , me koe nanak penaer ?
42012021	Nan iduen me kin roporop pena dipijou on pein i , ap jota kapwapwa ren Kot .
42012022	A a kotin majani on japwilim a tounpadak kan : I me I indai on komail , eder lamelame maur omail , me komail pan tunole , pil iermen pali war , me komail pan likauki !
42012023	Maur me kajampwal jan mana , o war me mau jan likau .
42012024	Kalelapok on rape kan ! Re jota kin kamorok , re pil jota kin nak pena , pil jota arail pera de im en nak , a Kot kin kotin katunole ir . A komail jo kajampwal jan manpir kaualap ?
42012025	A ij nan pun omail , ni a nonki , me pan kak uje pajan pein i ki tipon en pa eu ?
42012026	Ari , ma komail jota kak on wiada me manai , a da me komail kin nonki okotme ?
42012027	Kalelapok on kiop akan , me mi nan jap , duen ar kakairida ! Re jota kin dodok , o re jota kin monkol pena . A I indai on komail , pil Jalomo ni a linan karoj jota a likau dueta apot irail .
42012028	Ari , ma iduen Kot kotin kapwataki dip , me mi nan jap ran wet , a lakap pan lokidokila nan jtop , iaduen a jota pan madan kalikauwiada komail , me pojon tikitik ?
42012029	A komail , ender nonki , me komail pan mana o nim , o komail der injenjued !
42012030	Pwe mepukat men liki kan kin nononki . Pwe Jam omail , me kotikot nanlan , mani , me mepukat karoj mau on komail .
42012031	A rapaki japwilim a wei , a mepukat pan poujalan komail .
42012032	Der majak pwin tikitik koe , pwe iet kupur en Jam omail : En ki on komail wei o .
42012033	Netikila omail kapwa kan , ap kijakija wei , wiai on komail ed ko , me jota pan marinala , o pai nanlan , me jo pan ola , waja me lipirap men jo kak on , o man en mot jo kak kawela ia .
42012034	Pwe waja omail pai mi ia , iei waja monion omail pil kin mia ,
42012035	Nan luke pamail en katenten pena o omail jer en ijij
42012036	O komail en dueta aramaj akan , me auiaui ar monjap ni a pan kodo jan kamadip en papaud , pwe i lao kodo letelet , re en madan ritinada mo a .
42012037	Ladu ko meid pai , me monjap o ni a pan pwarado , diar ar majamajan . Melel I indai on komail , a pan kaiada a likau o kamod irail edi on mana , ap pan apapwali irail .
42012038	O ma a pwarado ni auer kariau , de kajilu , ap diar ir majamajan , nan meid pai ladu pukat .
42012039	A komail en aja , ma kaun pan im o ajaer anjaun lolap o pan pwarado , a pan majamajan o jo pan mueid on , im a en kulia jan .
42012040	Komail ari pil ononop , pwe Nain aramaj pan pwarado nianjau me komail jaja .
42012041	Petruj ap potoan on i : Main , re kotin majani don kit karajeraj wet , de on irail karoj ?
42012042	A Kaun o kotin majani : Ari ij jaunkoa lelapok o lolekon , me a monjap kajapwilada , en kaunda a ladu kan , pwen nek on irail kan ar mana ni anjau me kon on ?
42012043	Meid pai ladu o , me a monjap pan diarada wiawia duen met ni a pan pwarado !
42012044	Melel I indai on komail , a pan kajapwiladan i pon a dipijou karoj .
42012045	A ma ladu o pan lamelame nan monion i : Ai monjap pwapwand , o a pan tapiada kame ladu o lidu kan , o mana o nim , o kamom jakau ,
42012046	Monjap en ladu o ap pan pwara do ni ran o , me a jo auiaui i , o ni auer , me a jaja , o a pan lepuk pajan i , o kajapokalan nan pun en me jopojon akan .
42012047	A ladu o , me aja kupur en a monjap , a jota kaonopada pein i , pil jota wiada kupur a , nan i me pan kamekam kaualap .
42012048	A me jaja , ap wiadar me mau on kalokolok , nan i me pan kalokolok tikitik . Pwe me aleer me toto , i me pan kida me toto ; o me koaki me toto , pan purokido me toto .
42012049	I kodon jaundi kijiniai jappa , a da me I en wiada , ma a jaundier ?
42012050	A maj I pan paptaije kila paptaij eu ; I ap patau kila melel , a lao daulier .
42012051	Komail lamelame , me I kodon ki on jappa popol ? I indai on komail : Jo ! A pwen kumuei juedala .
42012052	Pwe jan met kokola limen toun im eu pan liak toror pajan ; jilimen pan palian riamen , o riamen pan palian jilimen .
42012053	Jam pan palian na putak , a putak o pan palian jam a ; in pan palian na jeripein , a jeripein pan palian in a ; a li amen pan palian na ol a paud , o en na ol a paud pan palian li o .
42012054	A kotin majani on pokon o : Komail lao udial dapok jan kapin lan , komail kin inda : A pan katau ; o a pan pwaida
42012055	O ma komail kin kilan an a ujan ni pali air , komail kin inda : A pan karakar ; o a pan wiaui .
42012056	Malaun komail ! Komail aja kajaui maj en jappa o lan , a da me komail jajaki kajauida anjau wet ?
42012057	A da me pein komail jota kajauia kida me pun ?
42012058	A ma koe pan ian me palian uk kolan kapun o , en nantion pon al o , en kapunala re a , pwe a de pan uk alan jaunkapun , a jaunkapun pan uk ala ren jilepan imaten , a jilepan imaten pan kaje uk ala nan imaten .
42012059	I indai on uk : Koe jota pan koda jan waja o , koe lao kapunala lua karoj .
42013001	NI anjau o akai mia , me potoan on i duen men Kaliläa kai , me Pilatuj doleki nt’ arail ar mairon .
42013002	A kotin japen majani on irail : Komail kiki on , me men Kaliläa pukat me dipan akan mon men Kaliläa tei kan , pweki ar kalokolok o ?
42013003	Nai , me indai on komail : Jo ! A ma komail jota pan kalula , komail karoj pan mela dueta .
42013004	De irail ekwalemen ko , me im en ruk en Jiloa pupedi on poa , kame ir ala , komail kiki on , me irail me jued jan aramaj akan , me kaukaujon Ierujalem ?
42013005	Nai me indai on komail : Jo ! A ma komail jota pan kalula , komail karoj pan mela dueta .
42013006	A kotin karajeraj on irail majani : Aramaj amen mia , me a tuka pik apot padedi nan a mat en wain , ap kodon rapaki wa , a jota me a diarada .
42013007	A ap indai on jaumat en wain : Kilan , par jilu i kodon rapaki wan pik pot et , a jota , me i diarada ; paledi , da me a pinaki mal waja o !
42013008	A a japen indan i : Main , pui jan pil par wet , pwe i en weirada ni tapi , o ki on pwel mau .
42013009	A ma a pan wa , ari me mau , a ma jo , komui ap pan paledi jan .
42013010	A kotin padapadak nan jinakoke eu ni ran en japat .
42013011	A kilan , li amen mia , me nen en jomau ti poa par naulwalu , a koj pena o jota man kak uda .
42013012	Iejuj lao kotin majani i , ap molipei won i majani on i : Li , koe en maioda jan om jomau !
42013013	I ap kotin pwil po a lim a kan , i ari madan kajinenda , kapikapina Kot .
42013014	A jaumaj en jinakoke o makara kida pan Iejuj a kakelada i ni ran en japat , ap japen indan pokon o : Ran wonu , aramaj en dodok , i anjau me komail kodon kakelada , a iermen ni ran en japat !
42013015	Kaun o ap kotin japen i majani : Malaun koe , kaidin komail karoj kin lapwada kau o ejel jan deu a kalualan nim pil ni ran en japat ?
42013016	A li men et , me nain Apraam jeripein , me Jatan jaliedi par naulwalu , me jo mau , en lapwada ni ran en japat ?
42013017	Ni a kotin majani mepukat , karoj me palian i , ap namenokala o aramaj karoj peren kida wiawia mau kan karoj , me wiauier pa a .
42013018	A a kotin majani : Wein Kot rajon da ? O da me I en karajai on i ?
42013019	A rajon wantuka eu , me aramaj amen kajela nan matuel ap wojada , wiala tuka kalaimun pot , o manpir en pan lan kaukaujon nan ra kan .
42013020	A pil kotin majani : Da me I en karajai on wein Kot ?
42013021	A rajon kalep kij , me li amen ale , okila nan kajak en plaua jilu , karoj lao mutala .
42013022	Ni a kotilan Ierujalem , a kotin padapadak jili nan kanim laud o tikitik kan .
42013023	Amen ap potoan on i : Main , me malaulau pan maurela ? A kotin majani on irail :
42013024	Niani en pedelon on nan wanim tätik , pwe I indai on komail , me toto pan jojon pedelon on , a jota pan kak .
42013025	A kaun pan im o lao udar ritinidier wanim o , komail ap pan pikikidi letelet ni wanim o indada : Main , ritinida jan kit ! A ap pan japen indan komail : I jaja komail , o waja me komail ko jan ia .
42013026	Komail ap pan pikikidi indada : Kit me mana o nim imp omui , o komui pil kaukawewe nan atail al akan .
42013027	A i me pan inda : I indai on komail , I jaja komail o waja komail ko jan ia , ko wei jan ia , komail karoj me wiawia jued .
42013028	Janejan o teterok ap pan wiaui , komail lao kilan Apraam , o Ijaak , o Iakop , o jaukop akan karoj nan wein Kot , a komail pijikonla jan .
42013029	Nan re pan kodo jan nan maj en lan , o jan nan kapin lan , o jan nan apan , o jan air en lan , o re pan mondi ni tepel nan wein Kot .
42013030	A kilan , me pwand akai mia , me pan madan , o me madan kai mia , me pan pwand .
42013031	Ni auer ota Parijär akai kodo indai on i : Koti wei jan met , pwe Erod pan kame komui la .
42013032	A kotin majani on irail : Komail u kowei , indai on pokj ota : Kilan I kin kauje wei tewil oko o kamakamaureda ran wet o lakap , a ni kajilu en ran I pan imwijokela .
42013033	I en kokola ran wet , pil lakap , pil pali , pwe jota jaukop amen me pan kamela likin Ierusalem .
42013034	Ierusalem , Ierusalem , me kin kamela jaukop akan o kajuk , me pakadara don uk , pan pak toto I men kapokon pena noum jeri kan dueta lituk amen kin kompwal pena na kan pan pa a , a komail kaner ,
42013035	Kilan , im omail pan tanla , pwe I indai on komail , komail jolar pan kilan ia , lao a pan pwaida omail pan inda : Kapina on me kotido ni mar en Kaun !
42014001	KADEKADEO ni a kotilon on nan im en kaun pan Parijär amen , pwen konot ni ran en japat ; a irail majamajan i .
42014002	A kilan , aramaj amen mia waja o , me lijonepo .
42014003	Iejuj ap kotin japen majani on jaunkawewe o Parijär akan : Me pun , en kakelada ni ran en japat ?
42014004	Irail nenenla . I ap kotin jair i , kakelada o kadara wei .
42014005	Ap kotin japen majani on irail : Ij re omail , me na aj de kau pupedi on nan por o , me jo pan madan apiada jan ni ran en japat ?
42014006	A irail jota kak japenki i meakot .
42014007	A kotin majani on toun kapar karajeraj eu , ni a kotin mani , me re inon ion en mondi ni tapin tepel , majani on irail :
42014008	Koe lao pan luke don kamadip en kapapaud ren meamen , ender mondi on leppantam , pwe ele amen , me lapa jan koe lukedor .
42014009	O me luk uk edo o pil i , pan kodo indai on uk : Ki on ol men et deu om ! A koe pan namenok kodido on nan roulap .
42014010	A koe lao paluke , kola mondi on nan roulap , pwe me luke uk lao pwarado , en indai on uk : Kompoke pai , kotidato ! Koe ari pan kaindand nan pun en ir , me ian uk ni tepel .
42014011	Pwe karoj me kin kajapwilada pein i , pan kajapwilidi , o me kin kajapwilidi pein i , pan kajapwilada .
42014012	Ap pil kotin majani on me lukedo i : Kom lao wiada konot en ni jauaj de nin jautik , eder lukedo kompokepa om ko , de ri om akan , de jau om , de men imp om kapwapwa kan , pwe re de pil luke uk , o depuk on uk .
42014013	A ma koe pan wia kamadip , en lukedo me jamama o me pali duk kai , o me jikilikil , o me majkun akan .
42014014	Koe ari pan meid pai , pwe irail jota pan kak depuk on uk , a a pan depuk on uk ni ran o , me pun kan pan maureda .
42014015	A amen ir , me ian ni tepel o lao ronadar mepukat , ap potoan on i : Meid pai , me pan jak prot nan wein Kot .
42014016	A a kotin majani on i : Aramaj amen mia , me wiadar kamadip lapalap o luke pena me toto .
42014017	O kadarala na ladu o ni dokan kamadip , pwen kaire kin irail , me pan toun kapar : Komail ukedo , pwe meakaroj onoper .
42014018	Irail ap wiaki eu ikidiki okotme . Men maj indai on i : I netiada jap eu , i pan kola kilan ; i poeki re om , koe en kadar ia la .
42014019	A amen inda : I pwainda kau ol ek , a met i pan kola kilan ir ; i poeki re om , koe en kadar ia la .
42014020	A amen inda : I paudeki li amen , i me i jota kak kokila .
42014021	Ladu o ari purodo , kaireki a monjap meakan . Monjap o ap makara kidar indai on a ladu : Tane wei nani al laud o al tikitik en kanim o wado me jamama kan , o me pali duk , o me jikilikil , o me majkun akan .
42014022	A ladu o indada : Main , a wiauier duen omui majan , a deun akai pil mia .
42014023	Monjap o ap indai on a ladu : Kakan jili nani al o ni kailan kel akan , papain ir do , pwe im ai en tounla !
42014024	A i indai on komail , nan jota amen ren ol oko , me paluke , pan jon ai kamadip .
42014025	A pokon kalaimun idauenla i . I ari jaupei on irail majani :
42014026	Meamen kodo re i , ap jo maliela jam a , o in a , o a paud , o na jeri kan , o ri a ol , o li akan , o pil pein maur a , nan a jota pan kak ai tounpadak .
42014027	A meamen jo kida a lopu o idauen ia do , a jota pan kak ai tounpadak .
42014028	Pwe ij re omail , me pan kauada im en taulik eu , me jota pan mondi maj ap lamelame duen pwain a , ma a pan kak on de jo ?
42014029	Pwe a de pajonedi , ap jota kak kanikiela ; a karoj , me udial , pan kaurureki i ,
42014030	Indada : Aramaj men et pikikidi kauada im , ap jota kak kanikiela .
42014031	De ij nanmarki o , me pan mauin on amen nanmarki , me jota pan mondi maj ap lamelame , ma a pan kak kaloekidi aramaj nen aramaj rianen ?
42014032	A ma jo , a pan kadarala men kadar akai , poekipoeki muei mau ni ara non doo pajan .
42014033	Nan iduen amen amen komail , me jo muei jan meakaroj , nan a jota pan kak ai tounpadak .
42014034	Jol me mau , a ma jol jarajan , da me a pan kanomanom mau kida ?
42014035	A jolar mau on nan jap , pil jo nan pwel , pwe aramaj kin kajela . Me jalon a mia men ron , i en ron !
42015001	A JAUNOPWEI o me dipan akan karoj ap kai don i pwen ron i .
42015002	A Parijär o jaunkawewe kan lipaned indada : Ol men et kin kompokeki me dipan akan o ian irail jakajak .
42015003	A a kotin majani on irail karajeraj wet :
42015004	Ij aramaj re omail me na jip epuki , a ma amen irail jalonalar me jo pan pwilikidi ir duekduemen nan wel ap raparapaki me jalonalar , lao a pan diarada i ?
42015005	A lao diarada i , a kidan pon pop a pereperen .
42015006	A lao pure don deu a , a kin eker pena kompokepa kan o men imp a kan indai on irail : Komail ian ia perenda , pwe i diaradar nai jip me jalonalar .
42015007	I indai on komail , nan iduen peren pil pan mi nanlan pweki me dipan me ta men , me kalula , jan duekduemen me pun ap jota mau on kalula .
42015008	O ij li o me na denar eijok , eu ap jalonala jan , me jo pan ijikada lamp o koke im o , o raparapaki mau , lao a pan diarada ?
42015009	A lao diaradar i , a kin eker pena kompokepa kan o men imp a kan indai on irail : Komail ian ia perenda , pwe i diarada ai denar o , me jalonalar .
42015010	Nan I indai on komail , iduen peren mi ren tounlan en Kot akan , pweki me dipan me ta men , me kalula .
42015011	A kotin majani : Aramaj amen mia , me na ol riamen .
42015012	A me tikitik re ’ra indai on jam a : Jam ai , kotiki don ia pwaij ai en jojo , me udan ai . I ari nene on ira ara dipijou kan .
42015013	A murin ran akai me tikitik ren ol oko ki pena a dipijou karoj , ap jailokalan jap doo , waja a kajela mal a kapwa kan nin tiak jued .
42015014	A lao kamuje weita a kapwa karoj , lek lapalap ap pwaida jap o , i ari dupokalar .
42015015	I ap koieila dodok ren me pweledan jap o men . I ap kadarala i , pwen kamana na pwik kan .
42015016	I ari inon ion , kankan wantuka kai , me pwik kin namenam , a jota me mueid on i .
42015017	A kadekadeo i lao lolekonalar , ap indada : Ladu me depa mi ren jam ai , me kan ar mana me rak , a nai pan mekila jo kan ai mana .
42015018	I pan uda purela ren jam ai indai on i : Jam ai , i wiadar dip on nanlan o on komui .
42015019	I jolar waron adaneki noumui putak , komui ari wia kin ia ladu ’mui men .
42015020	I ari uda purela ren jam a . A ni a mi waja doo , jam a kilanada i , ap pokela , pitipiti don i o polodi i , metik i .
42015021	A putak o indai on i : Jam ai , i wiadar dip on nanlan o on komui , i jolar war on adaneki noumui putak .
42015022	A jam majani on na ladu kan : Wado likau kajampwal o kalikauwia kida i , o ki on rin ni jondin pa a , o jut ni nä a kan .
42015023	O wado kau pul wi o kamela , pwe kitail en kan o pereperen .
42015024	Pwe nai putak men et melar ap mauredar , a jalonalar ap diarokadar . Irail ari perendar .
42015025	A na putak laud mi nan jap o . Ni a pure don koren ion im o , ap ronadar kakaul o kakalek ,
42015026	Ap kalelapok ren ladu men duen ar wiawia .
42015027	A indan i : Ri omui ol puredo , jam omui ap kamela kau pul wi o , pwe a diaradar i memaur o kelail .
42015028	A ap makara kida o jota men pedelon , jam a ap pedoi don re a poekipoeki .
42015029	A a japen indan jam a : Kom mani , par toto me i papa komui , o i jaikenta kawela eu omui majan akan , a kom jota kotiki on ia kijin kut amen , i en kamadipeki kompoke pai kan .
42015030	A noumui putak men et lao kodo , murin a kamuje wei a dipijou ren me jued akan , komui ap ijik on i kau pul wi o .
42015031	Jam a ap majani on i : Nai jeri , koe kin mimieta re i anjau karoj , o ai meakaroj me om .
42015032	Me mau , koe en peren o injenemau . Pwe ri om ol men et melar , ap mauredar , a jalonalar ap diarokadar .
42016001	A PIL kotin majani on tounpadak kan : Ol kapwapwa men mia , me a jaunkoa men indandeki , a peitlakit a koa kapwa kan .
42016002	I ari eker don i indan i : Iaduen ai ronadar duen koe ? Kaineneta noum kijin likau duen om dodok ! Pwe koe jolar kak jaunkoa .
42016003	Jaunkoa ap madamadaua indada : Da me i en wia , pwe ai monjap pan ki jan ia ai koa , nan i jota kak weweir , a poekipoeki me i namenokki .
42016004	I ap ajada , me i pan wia , i lao japwilidi jan ai koa , pwe irail en kajamo ia lon on nan im ar akan .
42016005	I ari ekeredo me pwaipwand on a monjap , ap idok ren men maj : Da me om pwaipwand on ai monjap ?
42016006	A inda : Potel en le epuki . A indai on i : Ale noum puk mondi pitipit intiniedi me limeijok !
42016007	Ap pil indai on amen : A koe , da me om pwaipwand ? A inda : Kopa en wan korn epuki . A indan i : Ale noum puk intiniedi me waleijok !
42016008	Monjap ap kapina jaunkoa japun , pweki a dodok lolekon . Pwe jeri en jappa kan me lolekon ni jon ar jan jeri en marain akan .
42016009	I ap indai on komail , komail wia kompoke pamail ki mamon japun pwe komail lao jamamalar , ren kajamolon on nan deu potopot .
42016010	Meamen apwali mau me tikitik o , nan i me pil kin apwali mau me lapalap . A me kin japun ni me tikitik o , nan i me pil japun ni me toto .
42016011	Ma komail jota apwali mau pai pali pa , ij me pan liki on komail pai pali poa ?
42016012	O ma komail jota apwali mau en amen a kapwa , ij me pan liki on komail me udan omail ?
42016013	Jota ladu men me pan kak papa jaumaj riamen ; pwe a pan kailonki amen o pok on me teio . De kajampwaleki amen o mamaleki me teio . Komail jota pan kak pariai pena Kot o mamon .
42016014	Parijär akan , me kin pok on moni , pil ronadar mepukat , ap kaurureki i .
42016015	A kotin majani on irail : Nan komail me kin akapunki pein komail ren aramaj , a Kot kin mani nan monion omail . Pwe me kajampwal ren aramaj , kin me mal ren Kot .
42016016	Kapun o jaukop akan kokoper lel ni muein Ioanej . A jan ni anjau o ronamau en wein Kot kin lolok jili , a karoj kin pedelonki manaman .
42016017	Nan me monai , lan o jappa pan jorela , jan ekij kijan kapun en lokidokila .
42016018	Meamen kajela a paud , ap paudeki amen li , nan i me kamal , o meamen me paudekida me lokidokila jan ren ol amen , nan i me kamal .
42016019	Ol kapwapwa men mia , me a likau waitata o materok o a kin kamadip o peren ni ran karoj .
42016020	O pil amen ol me jamama , ad a Lajaruj , me kin wonon pan wanim en ol kapwapwa o ; a kenjela kili karoj .
42016021	Ap men tunole maremor akan , me kin pupedi ni tepel en me kapwapwa ; a kidi kan kin tamotamo a kenj akan .
42016022	A kadekadeo me jamama o mela o tounlan kai ap wadala pon kapa en Apraam . A me kapwapwa o pil mela o jaredier .
42016023	Ni a mi nan pweleko , wajan waiwairok , ap jarada , udial Apraam ni waja doo o Lajaruj mondi pon kapa ,
42016024	Ap likwirda indada : Jam ( ai ) Apraam , kom kotin kupura ia , poronedo Lajaruj en kaduedi jondin pa a nan pil , ki on pon lo i , pwe i kin waiwairok nani iai wet .
42016025	A Apraam kotin majani : Nai , tamanda , me koe tunoler om mau kan karoj ni maur om , a Lajaruj a me jued akan ; ari a pan pereperenta , a koe pan kalokolok .
42016026	A pil eu me kawela , wau kalaimun eu mi nan pun atail , pwe ma amen kit men japale won re omail , a jota pan kak , pil jota amen komail pan kakedo .
42016027	A ap inda : I ap men poeki , jam ai , komui en kotin poronelan Lajaruj nan im en jam ai .
42016028	Pwe ri ai ol me limen , me a pan kaajaki irail ; pwe ren de lel on waja apwal wet !
42016029	A Apraam majani on i : Mojej o jaukop akan mi re ’rail , ren nok ron irail .
42016030	A ol o potoan on : Kaidin jam ( ai ) Apraam , a ma amen jan ren me melar akan pan pwara don irail , rap pan kalula .
42016031	A ap majani on i : Ma re jota pan ron Mojej o jaukop akan , re pil jota pan pojon la , ma amen pan maureda jan ren me melar akan .
42017001	A KOTIN majani on japwilim a tounpadak kan : Nan a jota kak , men kamakar kan en jo pwaida , a juedi on me kokido .
42017002	A mau on , takai en ir plaua eu en paudoki on ni tapin wor a , ap lokidokila nan madau , jan a kamakar amen tikitik pukat .
42017003	Kalaka pein komail ! Ma ri om ol wia dipi on uk , en kapun on i , a ma a pan kalukila , maki on i .
42017004	A ma a wia dipi on uk pan ijepak ni ran eu o pure don uk pan ijepak indada : I kalula , koe en maki on i !
42017005	A wanporon akan potoan on Kaun o : Re kotin kalaudela at pojon !
42017006	A Kaun o kotin majani : Ma omail pojon laudi on wan katirin , komail pan kak indai on tuka pik pot et : Kaijan , kajau on nan madau , a pan oke komail .
42017007	A ij re omail , me a ladu men , me kin matimat o kamakamana man akan , pan indan i ni a puredo jan matuel o : Madan kodo mondi o mana ?
42017008	A jota pan indan i : Kaonopada me i pan mana nin jautik o , kaiada om likau , papa ia , lao i manaer o nim , a muri koe pan mana o nim .
42017009	De a pan danke ladu pweki a wiada , me a majani on i ? I lamelam jo .
42017010	Pil dueta komail , komail , lao wiadar meakan me kakaliki on komail er , komail ap pan inda : Kit ladu mal , pwe i eta , me je wiadar , me kakalik on kit er .
42017011	Kadekadeo ni a kotilan Ierusalem , a kotin weid nan wein Jamaria o Kaliläa .
42017012	O ni a kotin kotilon on nan kijin kanim eu , ol tuketuk ek tu on i , me udi on kaila wei .
42017013	Irail nil laudeda indada : Main Iejuj , kupurai kit !
42017014	A lao kotin majanier , ap majani on irail : Komail koieila kajanjale on pein komail on jamero kan . Kadekadeo ni arail kokola irail kelailada .
42017015	A amen irail ni a kilaner me a kelailadar , ap puredo nil laudeda , kapikapina Kot .
42017016	O poridi jan aluwilu a , danke i ; ari , i men Jamaria men .
42017017	Iejuj kotin japen majani : Kaidin me ek , me kelailadar , a ia me duemen oko ?
42017018	Jota me pure don kapina Kot , ol en liki men et eta ?
42017019	A majani on i : Uda ko wei , om pojon me kakel uk ada !
42017020	Parijär akai lao kalelapok re a : Dokan da me wein Kot pan pwaida ? A kotin japen majani : Nan wein Kot jota kin janjal kokodo .
42017021	Irail jota pan indada : Kilan met , de kilan monen , pwe kilan , wein Kot mi lol omail .
42017022	A kotin majani on japwilim a tounpadak kan : Ran oko pan kodo , me komail pan men kilanada ran eu en Nain aramaj , a komail jota pan kak kilan .
42017023	Irail pan indai on komail : Kilan monen , de kilan met ! A der kola o der idauen ir ala !
42017024	Pwe duen liol kin linalin jan apali en lan lel pali teio en lan , iduen Nain aramaj ni a ran o .
42017025	A maj a pan kalokolok toto o lokidokila ren di wet .
42017026	O duen a wiaui ni muein Noa , iduen a pan wiaui ni ran oko en Nain aramaj :
42017027	Irail mana , irail nim , irail papaud , irail kapapaud , lao lel ran en Noa a pedelon on nan war im o , o nolik pwaida kamom ir ala karoj .
42017028	Pil dueta ni muein Lot : Irail mana , irail nim , irail netinet , irail japajap , irail kauadar im ,
42017029	A ni ran o , me Lot koiei jan Jodom , kijiniai o jwepel ap moredi jan nanlan , kame ir ala karoj .
42017030	Nan iduen a pan wiaui ni ran , me Nain aramaj pan janjaledo .
42017031	Ni ran o meamen mi pon im , o a kapwa mi nan im , a ender kodi on ale . O pil dueta me mimi nan jap , i ender puredo .
42017032	Tamatamanda en Lot a paud !
42017033	Pwe meamen kanakanai on maur a , pan pupe jan , a me pan kajela , nan i me pan maureta .
42017034	I indai on komail , ni pon ota ol riamen pan wonon pon pet eu , amen pan peuka jan , a me teio pan mimieta .
42017035	Li riamen pan irij pena plaua , amen pan peuka jan , a me teio pan mimieta .
42017036	Ol riamen pan mi nan jap , amen pan peuka jan , a me teio pan mimieta .
42017037	Irail japen potoan on i : Ia Main ? A kotin majani on irail : Waja me man mat mi ia , nan i waja pwin ikel pan pil pokon pena ia .
42018001	A PIL kotin majani on irail karajeraj eu , me ren poden kapakap o der panada .
42018002	A kotin majani : Jaunkapun amen mi nan kanim eu , me jota lan Kot , o jota injenoki aramaj amen .
42018003	A li odi men mi nan kanim ota , me poto don i potoan on : Kom kotin jauaja ia on me kailon kin ia !
42018004	A a kan maj o , a kadekadeo a monemoneloleki : Nan i jota lan Kot , o pil jota injenoki aramaj ,
42018005	A pweki li odi men et a kadiropa ia , i pan jauaja i , pwen der purodo kadiropa ia .
42018006	Kaun o ap kotin majani : Komail ron , me jaunkapun japun indada !
42018007	A iaduen Kot , a jota pan kotin jauaja japwilim a pilipildar akan , me kin likelikwir on i ni ran o ni pon ? Pala a pan kotin pwapwand ?
42018008	I indai on komail : Nan a pan madan jauaja ir . Ari jo , Nain aramaj lao pwarado , da , a pan diar pojon ni jappa ?
42018009	A pil kotin karajai on irail me kin akapunki pein irail , ap akajapunki me tei kan :
42018010	Aramaj riamen kodala on nan im en kaudok pwen kapakap . Amen ira Parijär , a amen jaunopwei men .
42018011	Parijär o kajinenda kelepela ekij waja kapakap due met : Main Kot , i danke ir , me i jota dueta aramaj tei kan : Lolap , japun , kamal , de dueta jaunopwei men et .
42018012	I kin kaikaijole pan riapak ni wik eu o koleireki eijokkij eu en ai kapwa karoj .
42018013	A jaunopwei u doo jan ekij waja , ap jota men jarada nanlan , a a pikir maramar a indada : Main Kot , re kotin kupura ia me dipan !
42018014	I indai on komail , ol men et kodila deu a punala mon me teio . Pwe me kin kajapwilada pein i , pan kajapwilidi , a me kin kajapwilidi pein i pan kajapwilada ,
42018015	Irail ap wa don i kijin jeri kai , pwen kotin jair ir . A japwilim a tounpadak kan lao kilaner , re ap kapoui irail .
42018016	A Iejuj kotin molipe ir majani : Mueid on kijin jeri kan , en kodo re i ! Der kalik irail edi ! Pwe irail me udan wein Kot .
42018017	Melel I indai on komail , meamen , me jota ale wein Kot rajon kijin jeri men , a jota pan pedelon on lole .
42018018	A monjap amen idok re a majani : Jaunpadak mau , da me i en wiada , pwen jojoki maur joutuk ?
42018019	Iejuj ari kotin majani on i : Da me koe indaki , me I me mau ? Jota me mau men , Kot eta .
42018020	Koe kin aja kujoned akan : Koe der kamal ; koe der kamela aramaj ; koe der pirap , koe der kinekine mal , kakaki jam om o in om !
42018021	I ari indada : Nan mepukat karoj i kin wiawia jan ni ai tikitik kokodo .
42018022	Iejuj lao mani mepukat , ap majani on i : Me ta kij me lua , netikila om kapwa karoj , o nene on me jamama kan , a om pai pan mi nanlan , ap kodo idauen ia do .
42018023	A lao ronadar met , ap injenjuede kila melel , pwe a kapwapwa kaualap .
42018024	A Iejuj lao kotin majani , me a injenjuedela , ap majani : Nan me apwal on me kapwapwa kan , en pedelon on nan wein Kot .
42018025	Pwe me manai , kamel en tilon nan por en dikok , jan ol kapwapwa men pedelon on nan wein Kot .
42018026	Irail me roneron indada : Ari , ij me kak on maur ?
42018027	A kotin majani : Me aramaj akan jo kak on , Kot me pan kak on .
42018028	Petruj ap potoan on : Re kotin mani , kit me likid maliela meakaroj ap idauen la ir .
42018029	A kotin majani on irail : Melel I indai on komail , nan jota me likidmaliela im a , de jam , de in a , de ri a ol akan , de a paud , de na jeri kan pweki wein Kot ,
42018030	Me jo pan id aneki me lapalap ni anjau wet o ni muei kokodo maur joutuk .
42018031	A kotin ukala ekriamen ko majani on irail : Kilan , kitail kin kodalan Ierujalem , o karoj pan pwaida , me intinidier ren jaukop akan duen Nain aramaj .
42018032	Pwe a pan panala ren men liki kan , pwe re pan kapikapiti i o ki jan wau i , o kondipi on i .
42018033	O re pan woki i o kamela , a ni kajilu en ran a pan maureda .
42018034	Irail ari jota man weweki mepukat , O majan pot et me rir jan irail . Re pil jaja , me a kotin majani .
42018035	A kadekadeo ni a koren ion Ieriko , ol majkun amen momod pon kailan al , poekipoeki .
42018036	I lao ronadar pokon o me daudaulul , ap idok due .
42018037	Irail ari indan i , me Iejuj men Najaret kotin daulul .
42018038	I ari nil laudeda potoan on : Iejuj , japwilim en Dawid , kotin kupura ia !
42018039	A me tion moa kidekidaue i , en nenenla : A i ap kalaudela a poekipoeki : Japwilim en Dawid , kotin kupura ia !
42018040	Iejuj ap kotin udi on waja o , majani , ol o en wijike don i . A lao koren ion imp a , ap kotin kainoma re a .
42018041	Majani : Da me koe men , I en wiai on uk ? A potoan on : Main , i men potoan narada waja .
42018042	A Iejuj kotin majani on i : Kilan waja , om pojon me kakel uk ada !
42018043	Ap pitipit kilanada waja , o idauenla i , o kapina Kot , o aramaj karoj , me udial met , ap kapikapina Kot .
42019001	I ARI kotilon on nan kanim Ieriko , ap kotin daulula .
42019002	A kilan , ol kapwapwa men mia , ad a Jakäuj , me jaumaj en jaunopwei kan .
42019003	A men kilan Iejuj , pwen aja , ij i , ap jota kak , pweki pokon o , o a jakakair .
42019004	I ari tion mo ’rail , dauda nin tuka pot , pwen kak kilan i , pwe a pan kotin daulul waja o .
42019005	A lao lel waja o Iejuj ap kotin majanda diar i , majani on i : Jakäuj , madan daudi , pwe I pan pedelon on nan im om ran wet .
42019006	I ari madan daudi kajamo i pereperen .
42019007	Irail lao kilaner met , karoj ap lipanedeki inda : A pedeloner , pwen kairu ren ol dipan amen .
42019008	A Jakäuj potodo potoan on Kaun o : Main re kotin mani , apali en ai kapwa i pan kijakijaki me jamama kan , o ma i kotaue amen , i kin kajapal won i pan pa pak laude jan .
42019009	Iejuj kotin majani on i : Maur me pwara don nan im wet ran wet , pwe a pil nain Apraam amen .
42019010	Pwe Nain aramaj pwara don rapaki o kamaureda me jalonalar .
42019011	A ni ar ronadar mepukat , a pil kotin majani karajeraj eu , aki koren ion Ierujalem , o re kiki on , me wein Kot pan madan janjaleda .
42019012	A kotin majani : Ol lapalap amen kolan jap doo eu , pwen nine mar a , ap pan puredo .
42019013	I me eker pena na ladu ek , o ki on irail paun eijok , indan irail : Komail dodokki , i lao puredo .
42019014	A na aramaj akan kailonki i , kadarala mur i kaireki lan i : Je jota mauki , ol men et en kaun kit .
42019015	Kadekadeo a lao puredo , murin a aleer wei o , ap ilakelan ladu kan , me a ki on na moni , pwen aja duen en amen amen ar kalaudelar na moni .
42019016	Men maj ap pwarado indada : Main , omui paun kareda paun eijok .
42019017	A indan i : Meid pai ladu mau koe , aki om apapwali mau me tikitik , koe pan id kaunda kanim eijok .
42019018	O kariamen ap pwarado indada : Main , omui paun me kareda paun limau .
42019019	A pil indan i : Koe pan kaunda kanim limau .
42019020	O pil amen pwarado indada : Main , mani , ietet japwilim omui paun , me i nekidala nan lim en pudo .
42019021	Pwe i majak komui , pwe ol petik amen komui . Komui kin aleda , me kaidin komui kidier , o dolun jan , me kaidin komui padukedier .
42019022	A indan i : Jan nan au om i pan kadeik kin uk ada ladu jued koe . Koe ajaer , me ol petik amen nai , me kin ale , me kaidin nai kidier o dolun jan , me kaidin nai padukidier .
42019023	Menda koe jota wala nai moni wajan kanaitik , o i lao puredo , i pan ale me udan ai ianaki moni naitik .
42019024	A indai on irail me u impa : Ale jan i paun o , ki on ren me a paun eijok !
42019025	Irail indai on i : Main , nan a nainekier paun eijok .
42019026	Pwe I indai on komail , meamen , me a mia , ekij pan ko on , a me jota a mia , nan a pwitikatik pil pan katia jan .
42019027	A ir , ai imwintiti , me kan , i en kakaun ir , wa ir do , o kame ir ala mo i !
42019028	A lao kotin kaimwijokala a majan pukat , ap kotiwei kotidala Ierujalem .
42019029	Kadekadeo a lao koti don Petpake o Petanien impan dol me ad a Oliwe , ap kotin poronela japwilim a tounpadak riamen ,
42019030	Majani : Koma ko on nan kanim monen , koma lao pedelon , koma pan diarada ejel pul amen jalidi , me aramaj amen jaik mondi poa . Lapwada i , ap karedo !
42019031	A ma meamen pan idok re oma : Da me koma lapwa kida i ? Koma ap pan inda : Kaun o men dake .
42019032	A ira me pakadara wei , ap kola o diarada , duen a kotin majani on ira .
42019033	A ni ara lawada ejel pul o , ol oko , me naineki , ap indan ira : Da me koma lawa kida ejel pul en ?
42019034	Ira ap indada : Kaun o men dake .
42019035	Ira ari wado ren Iejuj , ap irepadi pon ejel pul arail likau kan ap potoan dan Iejuj poa .
42019036	Ni a kotikot kokowei , irail ap irepakidi arail likau kan nani al .
42019037	A lao kotin korendor kotidila dol Oliwe tounpadak kan karoj ap wiaki eu nil laudeda kapina Kot , pweki manaman akan karoj , me re kilaner ,
42019038	Indada : Kapina on Nanmarki , me kotido ni mar en Kaun ! Nanlan en popol o linan waja ileile !
42019039	A Parijär kai kijan pokon o indai on i : Jaunpadak , kotin kidaue japwilim omui tounpadak kan .
42019040	I ari kotin japen majani on irail : I indai on komail , ma mepukat pan nenenla , takai pan id kadededa .
42019041	A lao kotin korendor , ap majani kanim o , ap tontonireki ,
42019042	Majani : O i men , koe en dedeki om ran mau wet , me pan kare on uk popol : Ari , a rir janer mon maj om .
42019043	Pwe ran apwal ko pan lel on uk , me om imwintiti pan kele kin uk pena o it pena jan ni pali karoj ;
42019044	O irail pan kaje uk ala ianaki noum jeri kan , o re pan karonk uk ala ; jota eu takai pan mimieta pon eu , pweki om jota dedeki anjaun om kajojon .
42019045	I ari kotilon on nan im en kaudok , ap jikon jan me netinet lole ,
42019046	Majani on ir : Nan a intinidier : Im ai im en kapakap , a komail wiaki deun lolap akan .
42019047	I ari kotin kaukawewe nan im en kaudok ran karoj . A jamero lapalap , o jaunkawewe , o me lapalap akan ren aramaj raparapaki , en kamatala i .
42019048	A re jota kak diar , me ren wiada , pwe aramaj karoj apwali i kaualap o men ron i .
42020001	KADEKADEO eu ran ni a kotin kawewe on aramaj akan nan im en kaudok o , o padaki ronamau , jamero lapalap , o jaunkawewe , ianaki jaumaj akan ap ko don i .
42020002	Potoan on i indada : Majani on kit , manaman en ij , me komui wiaki mepukat ? De ij me ki on komui manaman wet ?
42020003	A kotin japen majani on irail : I pil pan kalelapok meakot re omail , komail en japen ia !
42020004	En Ioanej a paptaij men nanlan , de me ren aramaj ?
42020005	Irail ap lamelame nan pun arail indada : Ma kitail pan inda , men nanlan , a pan majani on kitail : Da me komail jo pojonki i ?
42020006	A ma kitail inda , me ren aramaj , aramaj karoj ap pan kate kit , pwe re kin wia jaukopki Ioanej .
42020007	Irail ari japen , me re jaja , waja me a kojan ia .
42020008	Iejuj ap kotin majani on irail : Ari , I pil jota pan indai on komail , manaman en ij , me I wiaki mepukat .
42020009	A ap kotin tapiada majani on pokon o karajeraj wet : Aramaj amen padukedier mat en wain eu , ap liki on jaumat akai , o kokola nan wai anjau warai .
42020010	A lao anjau , a kadaralan jaumat akan ladu men , pwe ren ki on kijan wan wain . A jaumat akan woki i , o kadarala i kaip .
42020011	A murin met a pil kadarala amen ladu , a re pil woki i , o wia juedi on , o kadarala i kaip .
42020012	A murin met a kadarala kajilimen . A re pil kame i o jiken wei jan .
42020013	Monjap en mat en wain o ap majani : Da me i en wiada ? I pan kadarala nai ol kompok , ele re pan majak , ni ar pan kilan i .
42020014	A jaumat akan lao kilaner i , rap lamelame nan pun ar indada : Iei i , me pan ale jojo , kitail pan kamela , pwen id aneki a jojo .
42020015	Irail lao kajapoka jan i nan matuel o , ap kamela i . Da me monjap en mat en wain pan wiai on irail ?
42020016	A pan kodo kamela jaumat pukat , ap liki on akai a mat en wain . Irail lao roner mepukat , rap indada : O mepukat jota pan wiaui !
42020017	A kotin jaupei won irail ap kotin majani : Iaduen wewe en intin wet : Takai o , me jauje kajapokela , id wiala takai en pukakaim ?
42020018	Meamen , me pupedi pon takai wet pan ola . A me a pupedi on poa , a pan kapitaka pajan i .
42020019	I dokan o jaunkawewe o jamero lapalap akan raparapaki en jaikidi i . A re majak aramaj akan , pwe re muilikiada , me a karajeraj kin irail .
42020020	Irail ari majamajan i o kadarala liparok kai , me pan wia kin pein irail aramaj pun , pwe ren jaikikidi i a majan akan ap panalan jaunkapun o manaman en kopina .
42020021	Irail ari kalelapok re a potoan on : Jaunpadak , kit potoan aja , me ar majan o padak kan me pun , o re jota kotin kupuroki janjal en aramaj . Pwe re kin kotin kaukaweweda melel duen al en Kot .
42020022	Me pun kit en nopwei on nanmarki , de jo ?
42020023	A i kotin mani ar widin , ap majani on ir : Da me komail kajonejon kin ia ?
42020024	Kajale don ia denar eu ! Mom en ij o intin wet ? Re japen potoan on : En nanmarki .
42020025	A i kotin majani on irail : Ari komail ki on nanmarki , me nain nanmarki , o on Kot , me japwilim en Kot !
42020026	Irail ari jota kak jaikikidi i a majan akan mon pokon o . Irail puriamuiki me a kotin japen , o nenenlata .
42020027	Jadujär akai , me kin inda , me dene melar akan jolar pan maureda , ap kai don i kalelapok re a ,
42020028	Potoan on : Jaunpadak , Mojej intinie don kit , ma ri ol en amen pan mela , me a paud li dapwan men , ri a ol ap pan paudekida i , pwen kaipwi on ri a ol na jeri kai .
42020029	Ari , pwin pirien , ol ijimen mia , men maj paudeki li amen , ap mela , a jota na jeri ko .
42020030	A kariamen paude kida li o ap mela a jota na jeri ko .
42020031	A kajilimen paude kida i , iduen ir ijimen karoj , re mela , ap jota nairail jeri ko .
42020032	A ikmuri li o pil mela .
42020033	Ari , ni en me melar akan ar iajada , a pan en ij a paud ? Pwe ir ijimen karoj paude kida i .
42020034	Iejuj kotin majani on irail : Jeri en jappa et kin papaud o kapapaud .
42020035	A me war on ale eu jap o konodi maureda jan ren me melar akan , re jota kin papaud de kapapaud .
42020036	Pwe re pil jolar kak mela . Pwe re paroki on tounlan kan , o re jeri en Kot akan , pwe re jeri en kamaur .
42020037	A duen en me melar akan ar pan maureda , Mojej pil kadededa , ni a udial tuka o , ni a kaadaneki Kaun o : Kot en Apraam , o Kot en Ijaak , o Kot en Iakop .
42020038	Pwe Kot kaidin Kot en me melar akan , a en me maur akan , pwe karoj memaur on i .
42020039	A Jaunkawewe kai japen indada : Jaunpadak , ar majan me pun .
42020040	Irail ap jolar kak peidok re a okotme ,
42020041	I ari kotin majani on irail : Iaduen ar indinda , me Krijtuj nain Dawid ?
42020042	A pein Dawid katitiki nan puk en Pjalm : Kaun o kotin majani on ai Kaun : Mondi on ni pali maun i .
42020043	Lao I pan wia kida om imwintiti utepan nä om .
42020044	Dawid ari wia kin i a Kaun , a iaduen a pan kak na ol ?
42020045	A ni aramaj karoj ronadar , a kotin majani on japwilim a tounpadak kan :
42020046	Kalaka jaunkawewe kan , me kin mauki momait jili nan likau reirei o mauki , aramaj en ranamau on irail nan waja en netinet akan , o men mondi leppantam nan jinakoke kan o ni tapin tepel .
42020047	Me kin nopur im en li odi kan , liajojki kapakap reirei , mepukat pan panalan kadeik apwal .
42021001	A KOTIN aupwil jili ap majani , me kapwapwa kan kajedi on ar mairon nan deun mairon .
42021002	A pil kotin majani , me li odi jamama men kajedi on lepta riau .
42021003	A kotin majani : Melel I indai on komail , li odi jamama men et kajedi on laude jan irail karoj .
42021004	Pwe mepukat karoj kajedi on mairon en Kot jan ni ar pai , a li men et kajedi jan ni a jamama , a dipijou karoj , me a naineki .
42021005	Akai lao kajokajoiadar duen im en kaudok , me kapwata kida takai kajampwal akan o kapwa en mairon kai , ap kotin majani :
42021006	Ran oko kokodo , karoj , me komail ududial , pan karank pajan , jota eu takai pan mi pon eu .
42021007	Irail kalelapok re a potoan on : Jaunpadak iad mepukat pan pwaida ? O da pan kilel en mepukat pan wiaui ?
42021008	A kotin majani : Komail kalaka , pwe meamen de kotaue komail ! Pwe me toto pan kodo ni ad ai o pan inda : Nai i o anjau korendor ! A komail der idauen ir ala .
42021009	A komail lao ron duen mauin o muei jued , ender majak , pwe mepukat pan wiaui maj , a jaikenta imwi .
42021010	A kotin majani on irail : Toun jap eu pan u on eu jap , o wei eu pan u on eu wei .
42021011	O rerer laud en jap akan pan wiaui , o lek , o jon en jomau pan pwaida , o pil janjal kamajapwek kai , o kilel lapalap akan pan pwarada jan nanlan .
42021012	A mon mepukat re pan jaik komail edi , o kame komail , o pana komail la nan jinakoke kan o imaten pwen kalualan ren nanmarki o jaumaj akan pweki ad ai .
42021013	A mepukat pan wiaui on komail , pwen kadede kin ia .
42021014	Komail ari inauki on pein komail nan monion omail , me komail jota pan patauki , me komail pan japenki .
42021015	Pwe nai me pan kalokaia komail , o kalolekonla , pwe me kailon kin komail , en jota kak kalikama , o jo palian .
42021016	A jam o in omail , o ri ol akan , o jau omail , o kompokepa kan pan pana komail la , o akai komail me re pan kamela .
42021017	O aramaj karoj pan kailon kin komail pweki ad ai .
42021018	A jota pit en mon omail pit pan lokidokila .
42021019	Dore kila kanonama maur omail :
42021020	A komail lao udial , me jaunpei kan kapili pena Ierujalem , komail ap ajaki , me a ola korendor .
42021021	A me mimi Iudäa , ni anjau o , en tandala nan nana ; o me mi nan waron a , en pitila jan ; o me mimi nan jap , ender purelan i .
42021022	Pwe i anjaun depuk , pwe karoj , me intinidier , en pwaida .
42021023	Juedi on me lijean o me kadidi jeri ni ran oko ! Pwe kalokolok pan lapalapia nan jap et o onion on aramaj pukat .
42021024	O re pan kame kila kodlaj , o jalilan wei karoj , o Ierusalem pan tiak pajan ren men liki kan , lao anjau en men liki kan , pan lel .
42021025	O kilel akan pan wiaui ni katipin , o jaunipon , o uju kan , o aramaj nan jappa pan majak o pan pinidar , o madau o iluk kan pan anian nil laudeda ;
42021026	O aramaj akan pan okila ar majak o auiaui me pan wiaui nan jappa ; pwe kel en lan akan pan mokideda .
42021027	Irail ap pan kilanada Nain aramaj a kodido ni dapok ki rojon o linan kaualap .
42021028	Mepukat lao pikikidi wiaui , komail ap jarada o kajinenda , pwe a leler omail kamaioda .
42021029	A kotin majani karajeraj eu on irail : Kilan tuka pik o tuka karoj !
42021030	Ni omail kilan me irail wiliada , komail kin ajaki , me rak o me korendor .
42021031	Iduen komail , komail lao kilan mepukat lao wiaui , komail ajaki , me wein Kot korendor .
42021032	Melel I indai on komail , di wet jota pan imwila mon mepukat karoj pan pwaida .
42021033	Lan o jappa pan jorela , a ai majan akan jota pan poula .
42021034	Komail ari kalaka pein komail , pwe monion omail de toutouki kaped en mana , o kamom jakau , o nononki maur et , o ran o ap madan lel don komail .
42021035	Pwe likamata injar eu , a pan ko don karoj , me kin kakaujon jappa .
42021036	Komail ari majamajan o poden kapakap , pwe komail en war on en piti jan mepukat karoj , me pan wiaui , o en pat on Nain aramaj .
42021037	Ni ran o a kotin kaukawewe nan im en kaudok o , a ni pon a kotieila kotikot pon dol o me adaneki Oliwe .
42021038	O aramaj karoj jankonai pokon don i nan im en kaudok o , pwen ron i .
42022001	A KAMADIP en prot jomut korendor , me adaneki paja .
42022002	Jamero lapalap o jaunkawewe kan raparapaki , pwen kamatala i , pwe irail majak aramaj akan .
42022003	A Jatan tilon on Iudaj me adaneki Ijkariot , me kijan ekriamen ko .
42022004	I ari koieila ren jamero lapalap o jaumaj akan , kalelapok duen a pan panalan ir i .
42022005	Irail ari peren kida , wiaki eu en ki on i moni .
42022006	I ari inauki on irail , o raparapaki , duen a pan panalan ir i jo moromoron .
42022007	Ran en prot jomut ap leler , anjaun kamela paja .
42022008	I ari poronela Petruj o Ioanej majani : U kowei , kaonopadan kitail paja , pwe kitail en mana .
42022009	Irail idok re a : Ia waja , re kotin kupura , jen kaonopada ?
42022010	A kotin majani on irail : Kilan , koma lao pedelon kanim o , aramaj amen pan tu on koma , me wa pakit en pil eu , idauen i nan im o , me a pedelon on lole !
42022011	Koma ap indan kaun pan im o : Jaunpadak o majanie don komui : Ia pera en kairu , waja I pan mana paja ia ianaki ai tounpadak kan ?
42022012	I ari pan kajale on koma weip poa eu , me audeki men momod , i waja koma pan kaonopada !
42022013	Ira lao koieila , ap diarada , duen a kotin majani on ira ; ira ap kaonopada paja .
42022014	Auer lao leler , i ap kaipokedi ni tepel o wanporon ekriamen ian i .
42022015	I ap kotin majani on irail . I anane melel ian komail mana paja wet mon ai pan kalokolok .
42022016	Pwe I indai on komail , I jolar pan kan jan met kokolata , a lao kapunala nan wein Kot .
42022017	I ari kotikida dal o laolaoki ap majani : Ale met , nek nan pun omail !
42022018	Pwe I indai on komail , I jolar pan nim jan kijan wan wain , wein Kot lao pwaidar .
42022019	A kotin limada prot , laolaoki o pilitiki pena , ap kotiki on irail majani : War ai metet , me panalan komail ! Komail en wia me wet , men kataman kin ia .
42022020	O pil dal en nim murin kajipon majani : Dal wet kadede kap ni mom en nt’ ai , me kapwilepilidi on komail .
42022021	A kilan , pa en me pan pan ia la , me ian ia ni tepel o .
42022022	Nan melel , Nain aramaj pan kokola duen a kileledier , a juedi on aramaj o , me a pan pankila !
42022023	Irail ari pikikidi idok nan pun arail , ij re irail , me pan wiada met ?
42022024	Irail pil akamaiki nan pun arail , duen ij me pan lapalap re irail .
42022025	A kotin majani on irail : Nanmarki en wei pokon akan kin poe irail edi o me manaman akan kin adaneki monjap kalanan .
42022026	A komail jota pan dueta , a me lapalap re omail , i en dueta me tikitik , o me kin kaunda , en dueta me kin papa .
42022027	Pwe ij me lapalap ren me mondi ni tepel de me kin papa ? Kaidin i , me mondi ni tepel ? A nai dueta ladu pamail .
42022028	Nan komail me ian ia ni ai jonejon .
42022029	Nai ari kileledi on komail wei eu , duen Jam ai kileledi on ia er ;
42022030	Pwe komail en mana o nim ni ai tepel nan ai wei o mondi pon men mondi ko , kakaun kainok en Ijrael eijokriau .
42022031	Kaun ap kotin majani : Jimon , Jimon , kilan , Jatan nonkin komail , pwen koko komail dueta wan prot .
42022032	A nai me kapakapa kin uk , pwe om pojon de nikila . A koe lao japaledo kakelada ri om ol akan !
42022033	A a potoan on i : Main , i pan idauen ir lel nan imaten o matala .
42022034	A kotin majani : Petruj , I indai on uk , nan malek jota pan kakorot ran wet , koe lao kamamki pan jilepak , me koe aja ia .
42022035	A kotin majani on irail : Ni ai kadar komail wei jo ed en moni , o jo ed en jailok , o jo jut , meakot komail lekekilar ? Re ap potoan on : Jota .
42022036	I ari kotin majani on irail : A met , me a ed en moni mia , en ale o pil ed en jailok , o me jo a , i en netekila a likau , ap id netiada kodlaj pot .
42022037	Pwe I indai on komail , me intinidier , pil pan pwai on ia : A wadawad on me dipan akan , pwe me intinidier duen nai , pan kaimwijokala .
42022038	Irail indada : Main , kotin majani , iet kodlaj riapot . A kotin majani on irail . Ari , i eta .
42022039	I ari kotilan dol Oliwe , duen a kin wia ; tounpadak kan idauenla i .
42022040	I lao lel on waja o , ap kotin majani on irail : Komail kapakap pwe komail de ko on nan jonejon .
42022041	I ari tororela jan irail doo weita kapir won takai eu , ap kelepuki laolao .
42022042	Majani : Jam ( ai ) , ma komui mauki , koti ki wei jan ia dal wet , ari jo , kaidin injen ai , pwe kupur omui ta en wiaui .
42022043	Nan tounlan amen pwarado jan nanlan katinada i .
42022044	A ni a kotin pador on mela , ap nianian a laolao , lao pudo a likamata nta , me dinedinedi on nan pwel .
42022045	A kotida jan a laolao o kotin pur on tounpadak kan , ir mamair aki ar mamauk .
42022046	Majani on irail : Da me komail mamairki ? Paurida o kapakap , pwe komail de ko on nan jonejon !
42022047	A ni a kotin majani mepukat , kilan , pokon o , o me adaneki Iudaj , amen ir ekriamen , tion mo ’rail , kaikai don Iejuj , pwen metik i .
42022048	A Iejuj kotin majani on i : Iudaj , koe pan pan kila metik eu Nain aramaj ?
42022049	Irail me ian i lao kilaner me pan wiaui , rap indai on i : Main , je jo pan wokieki ir kodlaj ?
42022050	Amen ir pala ladun jamero lapalap amen o jara jan jalon a pali maun .
42022051	Iejuj ap kotin japen majani : Arier ! I ap kotin jair jalon a , kakelada i .
42022052	Iejuj ap kotin majani on jamero lapalap akan , o kaun pan im en kaudok , o jaumaj akan , me ko don i : Dueta lolap amen , me komail koko don , wa kodlaj o katiu kai ?
42022053	Ni ran karoj nai ian komail nan im en kaudok , a komail jota man jair ia , pwe anjau wet omail anjau o manaman en rotorot .
42022054	Re ap jaikidi i o kalualon on nan im en jamero lapalap o , a Petruj idauenla doowei jan .
42022055	Irail ap jaunda kijiniai eu nan waron en kel o mod pena , a Petruj mondi nan pun arail .
42022056	A lidu men kilan i a momod impan kijiniai o kankakil i indada :
42022057	Iet et pil ian i . I ari kamam kin i indada : Li , i jaja i .
42022058	A mur kij amen kilan i indada : Koe pil amen irail . A Petruj indada : O kaidin nai !
42022059	Kadekadeo murin auer eu amen katitiki indada : Melel i men et ian i , pwe i kijan men Kaliläa .
42022060	A Petruj indada : O i poneponeki om kajokajoi ! A pitipit ni a lokelokaia malek ap kakoroteda .
42022061	Kaun ap kotin jaupeido majani Petruj . Petruj ap tamanda majan en Kaun , duen a kotin majani on i : Mon malek kakorot , koe pan kamam kin ia pan jilepak .
42022062	Petruj ari koieila janejan kaualap .
42022063	A ol oko , me kolekol i , lalaue o woki i .
42022064	Irail lao perala jilan i , ap idedok re a indada : Kopada , ij i , me pikir uk ada ?
42022065	O jon en lalaue toto , me re ki on i .
42022066	A lao ran pajan jaumaj akan o jamero lapalap o jaunkawewe kan ap pokon pena o kalua i don nan arail kapun .
42022067	Indada : Ma koe Krijtuj , ap katiti on kit ! A kotin majani on irail : Ma I pan indai on komail , komail jota pan kamelele ;
42022068	A ma I pan idok , komail jota pan japen , o pil jota lapwa ia da .
42022069	Ari , jan met Nain aramaj pan mondi ni pali maun en rojon en Kot .
42022070	Ir karoj ap idok : Ari , japwilim en Kot koe ? A a kotin majani on irail : Komail me indada , pwe nai i .
42022071	Irail indada : Ari , menda apot kadede ? Pwe pein kitail rona jan nan au a .
42023001	TOUN pokon karoj ap kajinenda kalualan i ren Pilatuj .
42023002	Irail ari pikikidi impimpa i indada : Je diarada lap men et , me a kin kaweid japun aramaj akan o inapwiedi , ender nopwei on nanmarki , ap inda , me dene pein i Krijtuj o nanmarki .
42023003	Pilatuj ari idok re a majani : Nanmarki en Juj akan komui ? A kotin japen i majani : Komui me inda .
42023004	Pilatuj ap majani on jamero lapalap akan o pokon o : Jota dip , me i diar ren aramaj men et .
42023005	A irail nidinideki i indada : A kin kapeida aramaj ni a kaukawewe jili nan Iudäa , tapiada Kaliläa kokodo lel jap wet .
42023006	Pilatuj lao ronadar Kaliläa , ap idok , ma i aramaj en Kaliläa men .
42023007	A i lao ronadar , me kijan toun wein Erodej , ap kadarala i ren Erodej , me pil kotikot Ierujalem ni ran oko .
42023008	Erodej lao majani Iejuj , ap perenda kaualap , pwe me warai a kin anane udial i , pweki me toto a ronadar iran i , o a pil kaporoporeki , me a pan udial kilel eu jan re a .
42023009	I ari kalelapok re a ni majan toto . A i jota kotin man japen i .
42023010	A jamero lapalap o jaunkawewe kan kajinenda o impimpa i kaualap .
42023011	A Erodej o na jaunpei kan mamaleki i o likauki i likau puetepuet o kapure won i ren Pilatuj .
42023012	A ni ran ota Pilatuj o Erodej injenemau pena , pwe maj o ira imwintiti pena .
42023013	A Pilatuj kapokon pena jamero lapalap , o monjap , o aramaj akan ,
42023014	Ap majani on irail : Komail wa don ia aramaj men et , dene kaweid japun aramaj akan . A kilan , i kalekalelapok re a mo ’mail , ap jota dip , me i diar ren aramaj men et , duen me komail katikatipiaki i .
42023015	Erodej pil jo , pwe i kadar won i komail . A kilan , jota me a wiadar pwen kame kila i .
42023016	Ari , i pan woki i ap lapwada .
42023017	Pwe a pan udan lapwa dan irail meamen nin kamadip o .
42023018	Irail karoj ap likelikwir indada : Kajapokela men et o lapwa don kit Parapaj !
42023019	Me lokidokilar nan imaten aki moromoron eu o kamela en aramaj amen , me wiauier nan kanim o .
42023020	Pilatuj ari men lapwada Iejuj , ap pil majani on irail .
42023021	A irail likelikwir indada : Kalopuela , kalopuela i !
42023022	A majani on irail kajilepak : Pwe me jued da , me a wiadar ? Jota me i diaradar re a , me i en kamata kila . Ari , i pan woki i ap lapwada .
42023023	A irail nantion weriwereda nidinidiki i , me a en lopuela ; o ar weriwer o en jamero lapalap akan lalaudelar .
42023024	Pilatuj ap inda , me ar poekipoek en pwaida ,
42023025	Ap lapwada i , me lokidokilar nan imaten aki moromoron eu o kamela en aramaj amen , me irail poeki , ap mueid on irail Iejuj , en wiai on i duen injen arail .
42023026	O ni arail kalua wei i , re ap jaikidi Jimon men Kirene , me kodo jan nan jap o . Ir ari kidan po a lopu , pwen wala murin Iejuj .
42023027	O pokon kalaimun idauenla i , o li kai me janejan o mamaukeki i .
42023028	Iejuj kotin jaupei don irail majani : Li en Ierujalem akan , ender janejan kin ia , a janejan kin pein komail o noumail jeri kan .
42023029	Pwe kilan , ni ran oko kokodo aramaj pan indinda : Meid pai li dapwan o irail me jota naitik , o didi kan , me jota kadidi !
42023030	Re ap pan pikikidi ekeker on nana kan : Pupedi on po at ! O on dol akan : Kadupal kit edi !
42023031	Pwe ma re wiadar mepukat on tuka maur , da me re pan wia on tuka monedi ?
42023032	A pil lolap riamen ian i kalua wei kamela .
42023033	Irail lao lei waja , me adaneki pondal en mon , ap kalopuela i o me lolap oko , amen ni pali maun o amen ni pali main .
42023034	Iejuj ap kotin majani : Jam ( ai ) , Kom kotin maki on irail , pwe irail jaja , me re wiawia . Irail ari nene pajan japwilim a likau kan o kadoropwa kida .
42023035	Aramaj me u kankakil o monjap akan ian irail kapikapiti i indada : A kamaureda akai , i en kamaureda pein i , ma i Krijtuj japwilim en Kot .
42023036	A jaunpei kan pil kapikapiti i , kai on i , ki on i pinika ,
42023037	Indada : Ma koe Nanmarki en Juj akan , en kapitila pein uk .
42023038	A pil intin eu , me intinidier ponanen i ni lokaia en Krik , o Latain , o Ipru : Iet Nanmarki en Juj akan .
42023039	A amen ren lolap oko , me lanadar , lalaue i indada : Kaidin koe Krijtuj Kapiti jan pein uk o kit !
42023040	Me teio ap japen , kapun on i indada : Koe pil jota majak Kot ni om ian kadeik wet ?
42023041	Pwe ata kalokolok me pun , pwe iduen ata wiawia kan , a ol men et jota wiadar meakot me jued .
42023042	Ap potoan on Iejuj : Main , re kotin kupura ia , lao re kotida nan wei ar .
42023043	Iejuj ap kotin majani on i : Melel I indai on uk , ran wet koe pan ian ia mi nan paradij .
42023044	Ni auer kawonu ap rotorotala nan jap karoj lao lel auer kaduau ,
42023045	O katipin rotorotala , o likau en pera en im en kaudok o dei pajan jan poa lel pa .
42023046	Iejuj ap kotin kapitie laudeda majani : Jam ( ai ) , i mueidalan nen i nan lim omui kan . A lao kotin majanier met , ap kotin poular .
42023047	A jaumaj en jaunpei o , ni a kilaner me wiauier , ap kapikapina Kot indada : Melel , aramaj men et me pun .
42023048	O aramaj karoj me pokon penaer pwen ian kilan , lao kilaner me wiauier , ap pikir maramar arail o pure pajan .
42023049	A kompokepa kan karoj o li akan , me idauendo i jan Kaliläa , u kailawei , kilekilan mepukat .
42023050	O kilan ol amen , me mar a Iojep , jaunkapun amen , ol mau o pun amen ,
42023051	Me jota apali on irail ni ar kapukapun o wiawia kan , men Arimatia , kanim eu en Iudäa , me pil auiaui wein Kot ,
42023052	I me poto don Pilatuj poekipoeki kalep en Iejuj .
42023053	I ari kidi jan i o kidimki pena likau linen kajelel o kidi on nan joujou , me weiweida nan paip , waja me jaikenta amen jaredi ia .
42023054	A ran o ran en kaonop o japat korendor .
42023055	A li akan , me ian i kodido jan Kaliläa , pil ian udial joujou o , waja me kalep a nekinekid ia .
42023056	Irail ap purer o kaonopada potik kai o men ujor , re ap kamol ni ran en japat duen kujoned o .
42024001	A NIN tapin wik , nin joran kaualap re pwara don joujou o , wado potik kai me re kaonopadar ;
42024002	Irail ari diaradar , me takai o kadapura jan joujou o ,
42024003	O irail lao pedelon on lole , ap jota diarada kalep en Kaun Iejuj .
42024004	Kadekadeo irail lao injenjued kidar , kilan , ol riamen , me likau kida likau linan , ap pwara don irail .
42024005	Irail lao majapwekadar o ikiokidi nan pwel , ira ap majani on irail : Da me komail raparapaki me maur amen ren me melar akan ?
42024006	A joer kotikot met , a iajadar . Tamanda , me a kotin majani on komail ni a kotikoteta Kaliläa ,
42024007	Mamajani : Nain aramaj pan panalan ni pa en me dipan akan , o lopuela , o ni ran kajilu a pan iajada .
42024008	Ir ari tamanda a majan akan .
42024009	O purodo jan nin joujou o , ap kaireki mepukat on ekamen ko o on me tei kan karoj .
42024010	Maria men Makdala , o Ioana , o Maria in en Iokopuj , o me tei ko me ian irail , me kaireki mepukat on wanporon akan .
42024011	A arail kajoi likamata kajoi likam pot re ’rail , ap jota kamelele .
42024012	Petruj ap uda tanalan joujou o , rukedi on lole , ap diarada , me likau linen akan ta wonon waja kij , ap purodo jan o puriamui kida me wiauier .
42024013	A kilan ni ran ota riamen re ’rail momaitelan kijin kanim eu ad a Emauj ; a doo jan Ierusalem mail wonu de iju .
42024014	Ira ari kajokajoi penaer duen mepukat karoj .
42024015	Kadekadeo ni ara kajokajoi o idedok pena , pein Iejuj ap kotin pwara don ira o ian ira kotila .
42024016	A maj ara me atiat , pwe re de aja i .
42024017	I ari kotin majani on ira : Da me koma kajokajoi pena ni oma alialu , o da me koma injenjued kila ?
42024018	Amen ira , me ad a Kleopaj , ap japen indan i : Koe men wai ta men nan Ierusalem , me jaja , me wiauier waja o ni ran pukat ?
42024019	A kotin majani on ira : Pwe dakot ? Ira ap indan i : Duen Iejuj en Najaret , me jaukop manaman amen ni a wiawia o majan akan mon Kot o aramaj karoj .
42024020	O duen jamero lapalap o atail jaumaj akan ar panala i pwen pakadeikada on matala o kalopuela i .
42024021	A je kiki on , me a pan kotin kamaioda wein Ijrael . Ari ran wet pon jili pon murin mepukat wiauier .
42024022	O pil kij at li akai kamajak kin kit ar pwaralan joujou o jankonai .
42024023	Ni ar jota diar kalep a , rap puredo indada , me re diaradar janjal en tounlan kai , me katitiki , me a iajadar ,
42024024	O kij at kai kolan joujou o , ap diaradar , duen li oko kajokajoida , a i me re jota diarada .
42024025	A kotin majani on ira : O koma meid lolepon o pwand nan monion omail , en kamelele meakan , me jaukop akan kopadar .
42024026	Kaidin i , me udan Krijtuj en kalokolok ap kodalan a linan ?
42024027	A ap kotin kawewe on ira kijin likau kan duen pein i , tapiada ni Mojej kokodo lel jaukop akan .
42024028	Irail ap koren ion kanim , me irail koko on . I ari kajonejon ira , dene a pan kotin daulul .
42024029	Ira ap nidinidiki i potoan on : Kom kotikoteta re at , pwe a pan waja ponier o ran wet koren ion imwijokela . A ap kotilon on nan im o , pwen mimieta re ra .
42024030	Kadekadeo ni a kotin ian ira ni tepel o , a kotin limada prot , laolaoki , a lao pilitiki pena , a kotiki on ira .
42024031	Maj ara ap pad pajaner , ira ap aja i . A ap kotin joredi jan mo ’ra .
42024032	Ira ap inda nan pun ara : Monion ata jota mokimokid ni a kotin mamajani on kita pon al o , ni a kotin kawewe on kita kijin likau kan ?
42024033	Ira ari uda ni auer ota o purelan Ierusalem , o diarada ekamen ko , o me ian ir , kot pena waja takij ,
42024034	Katitiki : Nan melel Kaun o kotin iajadar o pwara don Jimon ,
42024035	Ira ap kajokajoi , me wiauier nani al o , o duen ara ajaki i a pilitiki pajan prot .
42024036	A ni ar majan pena mepukat , pein Iejuj ap kotin pwara don nan pun arail majani on ir : Komail popol !
42024037	Irail ari majapwekadar o wapondar , o re kiki on , me ani men , me re udial .
42024038	A kotin majani on irail : Da me komail majak ki ? O menda lamelam pukat mi nan monion omail ?
42024039	Komail kilan pa i kat o na i kat , pwe pein nai ta . Doke ia o kilan , pwe ani jota kin uduk o ti , duen omail kilan ia .
42024040	A lao majani mepukat , ap kajale on irail lim a o aluwilu a kan .
42024041	A ni ar jota non kamelele pweki ar peren o puriamuiki , ap kotin majani on irail : Jota kan omail met ?
42024042	Rap ki on i kijan mam inin o onik .
42024043	I ari konot mo ’rail .
42024044	A kotin majani on irail : I majan akan , me I ki on komail er , ni ai mimieta re omail , pwe karoj en pwaida , me intinidier duen nai nan kapun en Mojej , o jaukop akan , o pjalm akan .
42024045	I ap kotin kalolikoni irail , pwe ren dedeki kijin likau kai .
42024046	O kotin majani on irail iduen a intinidier , o iduen udan kalokolok en Krijtuj , ap maureda jan ren me melar akan ni ran kajilu ,
42024047	O padapadaki on wei karoj ni mar a , ren kalula , pwe dip akan en lapwada , a pan tapida nan Ierujalem .
42024048	A komail me jaunkadede en mepukat .
42024049	A kilan , I pan kadara don komail , me Jam ai inaukidar . A komail pan mimieta nan kanim o , komail lao audaudekier manaman jan poa .
42024050	A kotin kalua ir alan Petanien , kotikida lim a , kapai irail ada .
42024051	Kadekadeo ni a kotin kapal ir ada , a kotiwei jan irail , kotidala nanlan .
42024052	Irail ari kaudok on i , ap pure don Ierujalem perenda kaualap ;
42024053	O re potopot nan im en kaudok kapina o kaudok on Kot .
43001001	MAJAN kotier ni tapi o , a majan kotier ren Kot , a majan me udan Kot .
43001002	I me kotikot ren Kot ni tapi o .
43001003	I me dipijou karoj tapi kidar , o jota man meakot mia , me kaidin i kotin wiadar .
43001004	Maur mi re a ; o iei maur o marain en aramaj .
43001005	A marain o me dakarada rotorot , a rotorot jota linan kila .
43001006	Aramaj amen me pakadarador jan ren Kot ad a Ioanej !
43001007	I me pwara don kadede , pwen kadede marain o pwe karoj en pojon pweki i .
43001008	Kaidin i me marain o , a a kin kadede marain o .
43001009	Iei marain melel , me pwara don jappa , ap kamaraini aramaj karoj .
43001010	I me kotier jappa , o i me jappa tapi kidar , a jappa jaja i .
43001011	A koti don udan japwilim a , a japwilim a kan me jan i .
43001012	Karoj , me kajamo i , a kotiki on ir manaman , en wiala jeri en Kot , ir , me pojon mar a ,
43001013	Me kaidin ipwidi jan nta , de inon en uduk , de inon en ol o , pwe ipwidier jan ren Kot .
43001014	Majan me wia uduk ala o kotikot re atail , o kitail kilaner a linan , linan dueta linan en Ieroj eu jan ren Jam o , me dir en mak melel .
43001015	Ioanej me kadede i nil laudeda indada : Iei i , me i padaki wei : Me pan kotido mur i , iei me mier mo i , pwe a kotikotier mo i .
43001016	Pwe kitail karoj ale jan nan audepa a mak japan potopot .
43001017	Pwe kapun me kokido jan Mojej , a mak o melel jan Iejuj Krijtuj .
43001018	Jota me kilaner Kot kokodo , Ol ieroj ta , me kin kotikot pan kupur en Jam o , i me kotin kajaledar i .
43001019	A met en Ioanej a kadede , ni men Juj kadarala jan Ierujalem jamero o lepit oko , pwen idok re a : Ij koe ?
43001020	I ari kotin kadede ; a jota likam ; a kotin kadede : Kaidin Krijtuj nai .
43001021	Irail idok re a : A ij ? Eliaj komui ? A majani : Kaidin nai i . Komui jaukop o ? A japen : Kaidin .
43001022	Irail ap indan i : A ij komui ? Pwe jen japen irail me kadar kit dor . Da me komui kadedeki pein komui ?
43001023	A majani : Nai nil eu , me likelikwir jili nan jap tan : Kaineneda al en Kaun o , duen jaukop Iejaia majanier !
43001024	A irail pakadaradoer jan ren Parijär akan .
43001025	Irail ap idok re a indada : Da me komui wia paptaijiki , ma komui kaidin Krijtuj , o kaidin Eliaj , o pil kaidin jaukop o ?
43001026	Ioanej japen irail majani : Nai me paptaijiki pil , a amen kin kotikot nan pun omail , me komail jaja .
43001027	Iei i me kotido mur i , me nai jowar on , en lapwada jal en japwilim a jut .
43001028	Mepukat wiauier Petapara palilan Iordan , waja Ioanej kin wia paptaij ia .
43001029	Mandan ran o a majani Iejuj a koti don i ap majani : Kilan Jippul en Kot , me kin wawei dip en jappa !
43001030	Iei i , me i padaki wei : Ol amen pan kotido mur i iei , me mier mo i , pwe a kotikotier mo i .
43001031	A nai jo aja i , a pwe i en janjal don Ijrael , iei me i kokido paptaijiki pil .
43001032	A Ioanej kadede majani : I kilaner Nen o kotidido jan nanlan ni mom en muroi kotikot re a .
43001033	A nai jo aja i , a me porone ia don wia paptaijiki pil , iei me kotin majani on ia : Me koe pan kilan . Nen piridi jok poa , o kotikoteta re a , iei i , me kin wia paptaijiki Nen jaraui .
43001034	A i kilanadar ap kadedeki , me iei Japwilim en Kot .
43001035	Mandan ran o Ioanej pil kotida waja o , o na tounpadak riamen ian i .
43001036	A ni a udial Iejuj kotikot kokodo , ap majani : Kilan Jippul en Kot !
43001037	A tounpadak riamen ronadar a majan , ap idauen wei Iejuj .
43001038	Iejuj ap kotin jaupeido majani ara idedauen , ap kotin majani on ira : Da me koma rapaki ? Ira potoan on : Rapi ( iet wewe : Jaunpadak ) , ia waja re kin kotikot ia ?
43001039	A kotin majani on ira : Kodo kilan ! Ira ap poto don kilaner waja , me a kotikot ia , ap mimieta re a ni ran o . Mepukat wiauier impan auer kaeijok .
43001040	Andreaj , ri en Jimon Petruj amen re ra , me ronadar jan ren Ioanej ap idedauen i .
43001041	I me diaradar maj udan ri a Jimon , indai on i : Je diaradar Mejiaj ( iet wewe : Krijtuj ) .
43001042	I ap kalualan i ren Iejuj . A Iejuj lao majani i , ap majani : Jimon , koe nain Iona , koe nok adaneki Kepaj ( iet wewe : Paip ) .
43001043	Mandan ran o a pan kotilan Kaliläa , Iejuj ap kotin diaradar Pilipuj , majani on i : Idauen ia do !
43001044	Pilipuj men Petjaida , kanim en Andreaj o Petruj .
43001045	Pilipuj diaradar Natanael , ap indan i : Je diaradar i , duen me Mojej intiniedier nan puk en kapun o jaukop akan : Iejuj men Najaret , japwilim en Iojep .
43001046	A Natanael indai on i : Pala maukot pan kak pwarada jan Najaret ? Pilipuj indan i : Kodo kilan !
43001047	Iejuj kotin majani Natanael koko don i , ap majani duen i : Kilan , ol melel en Ijrael amen , me jota kin widin .
43001048	Natanael potoan on i : Re kotin mani ia jan ia ? Iejuj kotin japen majani on i : Mon Pilipuj a eker uk edo , ni om mod pan tuka pik o , I kilan uk ada .
43001049	Natanael japen potoan on i : Rapi , ir me Japwilim en Kot , ir me Nanmarki en Ijrael .
43001050	Iejuj kotin japen majani on i : Pweki I indai on uk , me I kilan uk ada pan tuka pik o , iei me koe pojonki , a koe nok kilan me lapa jan mepukat .
43001051	A kotin majani on i : Melel , melel I indai on komail , jan met komail pan kilan nanlan a ritida o tounlan en Kot akan dauda o daudi pwarado ren Nain aramaj .
43002001	A NI kajilu en ran kamadip en kapapaud wiaui Kana nan Kaliläa ; a in en Iejuj kot waja o .
43002002	Iejuj o japwilim a tounpadak kan me pil luke don kamadip o .
43002003	Arail wain lao rojelar , in en Iejuj ap majani on i : Jolar arail wain .
43002004	Iejuj kotin majani on i : Li , menda re om ? Ai anjau jaikenta leler .
43002005	In a ap majani on papa kan : Komail wiada meakaroj , me a pan kotin majani on komail .
43002006	Ari , potel takai wonu mi waja o , en Juj akan ar men dopedop lole . Eu me laude on metreten riau de jilu .
43002007	Iejuj kotin majani on irail : Komail idip on pil en potel akan ! Irail ari kodiada lel au ar .
43002008	A ap kotin majani on irail : Deukada , wala ren me kaun en konot : Irail ap wala .
43002009	Kaun en konot lao jon kij pil , me wia wain la , o jo aja , a idipi jan ia , a papa kan , me idip pil da , aja . Kaun en konot ap ekeredo ol kamod o ,
43002010	Indan i : Aramaj karoj kin kida maj wain mau , toun kamadip lao medilar , re kin kida , me jota non mau . A komui kin nekinekid wain mau lel met .
43002011	I met tapidan kilel akan , me Iejuj kotin wiadar Kana nan Kaliläa , o kotin kajaleda a linan , o japwilim a tounpadak kan pojonla i .
43002012	A murin met a kotidilan Kapernaum , i o in a , o ri a ol akan , o japwilim a tounpadak kan , ari , jota non ran toto , me re kotikot waja o .
43002013	A paja en Juj akan me korendor , a Iejuj kotidalan Ierujalem .
43002014	A kotin majani nan im en kaudok men netinet en kau , o jip , o muroi , o men wiliandi moni me momod ia .
43002015	Ap kotin wiakida men wokiwok jal akai , ap woki ir jan nan im en kaudok ianaki jip o kau akan , o moni en jaunwiliandi a kotin kajapokela o kotin wukedidi tepel akan .
43002016	Ap kotin majani on men netinet en muroi kan : Wawei jan met met akan , o der wiakidar tanpaj en Jam ai im en net eu !
43002017	A japwilim a tounpadak kan tamanda me intinidier : Limpok on tanpaj omui me kajor ia dier .
43002018	Juj oko ap japen indan i : Kilel da , me kom kadedeki on kit , me komui manaman on , en wiada mepukat ?
43002019	Iejuj kotin japen majani on irail : Palana pajan im en kaudok wet , a pon jili pon I pan kauada .
43002020	Juj oko ap indada : Par naulwonu me im en kaudok wet wiaui kidar , a pon jili pon komui pan kaua kida ?
43002021	Ari , tanpaj en pali war a , me a kotin majanie kida .
43002022	A lao iajadar jan a matalar , japwilim a tounpadak kan ap tamandar , me a kotin majanier mepukat . Irail ari pojon kijin likau kan o majan , me Iejuj kotin majaniadar .
43002023	Ni a kotikot Ierujalem ni paja , ni kamadip o , me toto pojonla mar a , ni ar kilaner kilel akan , me a kotin wiadar .
43002024	A Iejuj jota kotin liki on ir pein i , pwe a kotin mani irail karoj .
43002025	O a jota mau on , meamen en kadede on i aramaj amen , pwe pein i kotin mani lol en aramaj .
43003001	ARAMAJ amen mia , kijan Parjär akan , me mar a Nikodemuj , me jaumaj amen ren Juj akan ,
43003002	Me poto don i ni pon o , katiti on i : Rapi , je aja , me komui jaunpadak amen , me tapido jan ren Kot , pwe jota , me kak wia kilel akan due me komui kotin wiada , ma Kot jo ian .
43003003	Iejuj kotin japen majani on i : Melel , melel I indai on uk , meamen jo ipwi japal , jota pan kak kilan wein Kot .
43003004	Nikodemuj potoan on i : Iaduen aramaj laud pan kak ipwidi ? A pan kak pur on nan kaped en in a , ipwidi jan ?
43003005	Iejuj kotin japen : Melel , melel I indai on uk , meamen jo ipwiki pil o nen , a jota kak pedelon on nan wein Kot !
43003006	Me ipwiki uduk , iei uduk , a me ipwiki Nen , iei nen .
43003007	Koe der puriamuiki , me I katitiki on uk : Komail en ipwi japal .
43003008	An kin pein ipip jili , o koe kin ron nil a , a koe jaja , waja a tapi jan ia o waja a ko on ia ; iduen amen amen , me ipwiki Nen .
43003009	Nikodemuj japen indai on i : Iaduen mepukat kak wiaui ?
43003010	Iejuj kotin japen majani on i : Jaunpadak en Ijrael amen koe , a koe jaja duen mepukat ?
43003011	Melel , melel I indai on uk , me je ajadar , iei me je kin indada , o me je kilaner , iei me je katitiki , a komail jota kin kamelele at kadede .
43003012	Ma I katitiki on komail men pa , a komail ap jota kamelele , a iaduen , komail pan kamelele , ma I katitiki on komail men nanlan ?
43003013	Jota meamen , me kodala nanlan , i eta , me kodido jan nanlan , Nain aramaj , me kin mimieta nanlan .
43003014	Duen Mojej me kauadar jerpent amen nan jap tan , iduen Nain aramaj pan kakauda .
43003015	Pwe meamen pojonla i , jota pan lokidokila , a en aneki maur joutuk .
43003016	Pwe iet duen Kot kotin kupura jappa , me a kotikidoki japwilim a Ieroj , pwe karoj , me pojonla i , ender jalonala , a en aneki maur joutuk .
43003017	Pwe Kot me kotin porone don jappa japwilim a Ol , kaidin en kadeikada jappa , a pwe jappa en kamauri kila i .
43003018	Me pojon i , jota pan pakadeikada , a me jo pojon i , iei pakadeikadar , pweki a jota pojon mar en japwilim en Kot ieroj .
43003019	A iet kadeik o , marain pwara don jappa , a aramaj pok on rotorot mon marain , pweki ar wiawia kan me jued .
43003020	Pwe amen amen , me wiawia jued , kin kailonki marain , o jota kin pwara don marain , pwe a wiawia kan de janjaleda .
43003021	A me wiawia melel , kin ko don marain , pwe a wiawia kan en janjaleda , me re tapi jan ren Kot .
43003022	Murin mepukat Iejuj o japwilim a tounpadak kan kotilan jap en Iudäa ap kotikot ia wia paptaij .
43003023	A Ioanej pil wia paptaij Enon koren ion Jalim , aki pil toto mi waja o , irail ari koieila paptaijela .
43003024	Pwe Ioanej jaikenta lokidokilar nan imaten .
43003025	En Ioanej a tounpadak kan o ol en Juj amen ap akamaiki pena duen kamakelekel .
43003026	Irail ari ko don ren Ioanej indan i : Rapi , me kot re omui palilan Iordan , me komui kin kadede , majani , a kin wia paptaij o karoj kin pwarala re a .
43003027	Ioanej japen majani : Aramaj amen jota kak aneki meakot , ma a jo aneki jan nanlan .
43003028	Komail pein kadede kin ia , me i indada : Kaidin Krijtuj nai , pwe nai me pakatarador mo a .
43003029	Me li amen kijin nin on , iei ol kamod . A kompoke pan ol kamod kin u roneron perenki nil en ol kamod ; ari , iei ai peren unjokala .
43003030	I en kakairida , a nai en kakairidi .
43003031	Me kotido jan poa , i me poedi karoj , a me kijan jappa , iei men jappa , o a kin kajokajoia duen jappa . A me kotido jan nanlan , me poedi karoj ,
43003032	O me a kilanada o ronada , iei me a kin kadedeki , a jota me kamelele a kadede .
43003033	A me kamelele a kadede , kin kadede , me Kot me melel .
43003034	Pwe i , me Kot kotin poronedor , kin kida en Kot a majan , pwe Kot jota kotikida Nen ki men jon .
43003035	Jam me kotin kupura japwilim a Ol o kotiki oner ni lim a meakaroj .
43003036	Me pojon japwilim a Ol , aneki maur joutuk . A me jota pojon japwilim a Ol , jota pan kilan maur , a onion en Kot pan mimieta re a .
43004001	KAUN lao kotin mani , me Parijär akan ronadar , me Iejuj kin wiada tounpadak kan o paptaij toto jan Ioanej ,
43004002	Ari , pwe jota me pein Iejuj kotin paptaij , japwilim a tounpadak kan ta ,
43004003	Ap kotila jan Iudäa , kotin purelan Kaliläa .
43004004	A a kotin weid nan wein Jamaria .
43004005	I ap kotilan kanim en Jamaria eu , me adaneki Jikar , koren ion jap , me Iakop ki on na ol Iojep .
43004006	Iei waja en Iakop a parer eu mia . Iejuj ari nirekila a japajapal , ap kaipokedi pon parer o , ari mepukat wiauier impan auer kawonu .
43004007	A li en Jamaria amen ap kodon idip pil ia . Iejuj kotin majani on i : Kido lim ai kij pil en !
43004008	Pwe japwilim a tounpadak kan ko on nan kanim , pan netiada jak arail .
43004009	Li en Jamaria ap indan i : Iaduen , komui kijan men Juj , ap poeki pil re i ? Pwe nai li en Jamaria amen , pwe Juj akan jota kin waroki on men Jamaria .
43004010	Iejuj kotin japen majani on i : Ma koe aja duen kijakij jan ren Kot o ij i , me indan uk : Kido lim ai kij pil en , koe pan poeki re a , a ap pan ki on uk pil memaur .
43004011	Li o indan i : Main , jota japwilim omui men idip pil , a parer me lol , a ia waja , kom pan idip jan ia pil memaur ?
43004012	De komui lapa jan jam at Iakop , me kotiki on kit er parer en , o pein nima jan , o na kan , o na man akan ?
43004013	Iejuj kotin japen majani on i : Karoj , me nima jan pil wet , pan pur on men nim pilada .
43004014	A meamen , me nima jan pil , me I ki on i , pan jolar men nim pilada kokolata , pwe pil , me I kin ki on , pan pot loli kujukujudan maur joutuk .
43004015	Li o ap indai on i : Main , kom kotiki on ia kijan pil o , pwe i en jolar men nim pil , o jolar kodo o idipa jan met !
43004016	Iejuj kotin majani on i : Kowei ukedo om paud !
43004017	Li o japen indada : Jota ai paud . Iejuj kotin majani on i : Melel om lokaia : Jota ai paud .
43004018	Pwe om paud me limen maj kokodo , a kaidik om paud , me koe paudeki met ; iei melel , me koe indada .
43004019	Li o indan i : Main , i ap ajaer , me jaukop amen komui .
43004020	Jam at akan kaukaudok pon nana wet , a komail kin inda dene Ierujalem eta waja me aramaj en kaudok ia .
43004021	Iejuj kotin majani on i : Li , kamelele ia , a korendor anjaun omail pan jolar kaukaudok on Jam pon nana wet , pil jota Ierujalem .
43004022	Komail kin jaja , me komail kin kaukaudok on . A kit aja , me je kaukaudok on , pwe kamaur pwarado jan ren men Juj akan .
43004023	A anjau korendor , ari a leler , me toun kaudok melel akan pan kaudok on Jam ni Nen o melel , pwe iei ta jon en toun kaudok kan , me Jam pil kotin kupura .
43004024	Nen eu Kot , a me kaudok on i , ren kaudokki Nen o melel .
43004025	Li indai on i : I aja , me Mejiaj pan kotido , me maraneki Krijtuj . I lao kotido , a pan katiti on kit meakaroj .
43004026	Iejuj kotin majani on i : Nai i , me lokelokaia on uk .
43004027	A japwilim a tounpadak kan ap purodo , puriamui a majan on li amen . Ari jo , jota me indada : Da me re kotin kainoma , de da me re kotin mamajani on i ?
43004028	Li o ap pwilikidi potel en pil o , ap koieilan kanim o kajoi on aramaj akan :
43004029	Kodo , kilan aramaj amen , me kajale on ia karoj , me i wiadar , ma i kaidin Krijtuj ?
43004030	Rap koieila jan nan kanim o potodo re a .
43004031	Ni anjau ota japwilim a tounpadak kan poeki re a , potoan on : Rapi , re kotin konot !
43004032	A kotin majani on irail : Kan ai kijin mana mia , me komail jaja .
43004033	Tounpadak kan ap kajokajoi nan pun arail : Muein amen wa don i jak .
43004034	Iejuj kotin majani on irail : Wiawia kupur en me kadar ia do , o kapwaiada japwilim a dodok , iei kan ai ,
43004035	Komail jota kin indada : Jaunipon paieu mi mon rak ? Kilan , I indai on komail , jarada , kilan matuel o pwe a malar .
43004036	Me dolun kin pwaipwai o nanak on maur joutuk , pwe ira karoj , me kamorok o me dolun en peren pena .
43004037	Pwe ni mepukat kajoi o pwaidar : Amen me kin kamokamorok , a amen me kin dolun .
43004038	I kadar komail wei , en dolun pena , me komail jo doke , Akai me dodoker , a komail me id aneki arail rak .
43004039	Men Jamaria toto kijan kanim o pojonla i pweki kajoi en li o , me kadede : A kotin kajale on ia karoj , me i wiadar .
43004040	Men Jamaria kan lao pokon don i , rap poeki re a , en kotikot re ’rail . I ari kotikot ia pon ria pon .
43004041	A me toto me pojonlar pweki a majan ,
43004042	Ap indan li o : Je pojon kila kaidin om kajoi , pwe je pein ronadar o weweki , me i melel Jaunkamaur pan jappa .
43004043	Murin ran riau Iejuj kotila jan waja o , kotilan Kaliläa .
43004044	Pwe pein Iejuj kotin kadedeki , me jaukop amen jota kin mau nan udan jap we .
43004045	A lao kotilan Kaliläa , men Kaliläa me kajamo i , pwe re ian kilaner me a kotin wiadar Ierujalem ni kamadip o , pwe re toun ian kamadip .
43004046	Iejuj ari kotin pure don Kana nan Kaliläa , waja a kotin kapikila pil wain . A monjap amen mia , me na ol jomau nan Kapernaum .
43004047	A lao ronadar , me Iejuj koti don Kaliläa jan Iudäa , ap poto don re a , poeki i en kotidi , kakelada na ol , pwe a koren ion mela .
43004048	Iejuj ap kotin majani on i : Ma komail jo kilan kilel o manaman akan komail jota pan pojon .
43004049	Monjap potoan on i : Main kotidi mon nai jeri mela !
43004050	Iejuj kotin majani on i : U kowei , noum ol memaur . Ari aramaj o pojon majan o , me Iejuj kotin majani on i ap koieila .
43004051	A ni a kodila , a ladu kan me tu on i , kajoi on i , me na putak mauredar .
43004052	I ap kalelapok re ’rail : Anjau da me a pikikidi maur ? Irail indan i : Aio ni auer kaiju karakar ko janer .
43004053	Jam o ap ajadar , me i anjau , me Iejuj kotin majani on i : Noum ol memaur . I ari o na kan me pojonla i .
43004054	Iet kilel kariau , me Iejuj kotin wiadar ni a koti don Kaliläa jan Iudäa .
43005001	MURIN mepukat ran lapalap eu en Juj oko pwaida ; Iejuj ap kotilan Ierujalem .
43005002	Len pil eu mi Ierujalem impan im en jip , me ad a Petejda ni lokaia en Ipru ; im limau mi impa ,
43005003	Me jomau toto mi lole : Me majkun , o me danidan , o me motor mia , auiaui lao pil o pan mokimokid .
43005004	Pwe akai anjau tounlan amen kin koti don le o kamokideda pil o , a meamen me madan tion maj nan pil o ni a mokimokid , iei me kin maureda jan a jomau kan karoj , me mi re a .
43005005	A aramaj amen mia , me jomauki par jileijokwalu .
43005006	Iejuj lao kotin majani men et a wonon , ap kotin mani , me a wonon anjau warai , ap kotin majani on i : Koe jo men kelailada ?
43005007	Ol jomau potoan on i : Main , jota nai aramaj , me pan wa ia di won ni pil o anjaun a mokideda . Pwe ni ai kokodi , amen kin madan mo i .
43005008	Iejuj ap kotin majani on i : Uda , ale ki om , kokowei !
43005009	Aramaj o ap madan kelailadar , kida ki e , alu wei , a ran o ran en japat .
43005010	Juj oko ap indai on me kelailadar : Ran wet ran en japat . A jota pun koe en wewa jili ki om .
43005011	A japen irail : Me kakela ia da , majani on ia : Ale ki om koko wei !
43005012	Irail ap kalelapok re a : Ij aramaj o me indai on uk : Ale ki om kokowei ?
43005013	A me kelailadar jaja i , pwe Iejuj kotila janer , pwe pokon mi waja o .
43005014	Kadekadeo Iejuj kotin diaradar i nan im en kaudok o ap kotin majani on i : Kilan , koe kelailadar , koe der pil wia dip , pwe me jued kot jan maj de ko don uk !
43005015	Aramaj o ap koieila , kaireki Juj oko , me Iejuj kakeladar i .
43005016	I me Juj oko ap raparapaki Iejuj , o majamajan , pwen kamela i , pweki a kotin wiadar meakan ni ran en japat .
43005017	Iejuj kotin japen irail : Jam ai kin dodok kokodo , a nai pil ian dodok .
43005018	I me Juj oko ap majamajan melel , en kamatala i , pweki a kotin kawela ran en japat o pil majani , me dene Kot Jam a , o a kaparoki on pein i Kot .
43005019	Iejuj ap kotin japen majani on irail : Melel melel I indai on komail , a jota kak , Na en pein wia meakot , pwe i eta , me a kilan ren Jam , me a wiada . Pwe me a kin wiada , iei me Na pil kin wiada .
43005020	Pwe jam pok on Na o kajanjale on i karoj , me pein i kin wiada . O a pan kajale on i wiawia kan , me lapa jan met akan , pwe komail en puriamui kila .
43005021	Pwe duen Jam kin kapikapirida me melar akan , kamaur ir ada , iduen Na pil kamaureda me a mauki .
43005022	Pwe jota me Jam kin kadeikada , pwe a kotiki on Na kadeik o .
43005023	Pwe karoj en wauneki Na , dueta ar wauneki Jam . Me jota wauneki Na , jota kin wauneki Jam , me kadar i dor .
43005024	Melel , melel I indai on komail , meamen ron ai padak o pojon , me kadar ia do , a aneki maur joutuk . A a jota pan panalan kadeik o , pwe a japale jan mela japal on maur .
43005025	Melel , melel I indai on komail , anjau kokodo , iei a leler , me melar akan pan ronada nil en Nain Kot , a me ronadar pan maureda .
43005026	Pwe duen Jam a udan maur , iduen a ki on Na , en pil udan maur .
43005027	O a kotiki on i manaman , en kaunda kadeik o , pweki Nain aramaj i .
43005028	Der puriamuiki met , pwe anjau kokodo me irail , me mi nan joujou kan , pan ron nil a .
43005029	Irail ap pan pwarada : Me wiadar me mau , en maureda , pwen memaur , a me wiadar mejued , en maureda , pwen panalan kadeik o .
43005030	Jota me I kak wiada jan pein nai , duen me I kin ron , iduen I kin kadeikada , o ai kadeik me pun , pwe I jota kin rapaki injen ai , pwe kupur en i , me kadar ia do .
43005031	Ma I kadede pein nai , ai kadede jota melel .
43005032	Amen me kadede ia , a I aja melel , me a kadede ia me melel .
43005033	Komail me ilakilan Ioanej , i ari me kadede melel .
43005034	A I jota kin ale kadede ren aramaj , a iet me I indawei , pwe komail en dorola .
43005035	I me jer umpul o marain eu , a komail men perenki a marain anjau kij .
43005036	A ai kadede me lapa jan en Ioanej . Pwe dodok kan , me Jam o kotiki on ia , I en kapwaiada , iei dodok kan , me I kin wiawia , me kadede ia , me Jam kadar ia dor .
43005037	A Jam , me kadar ia dor , pein i kadede ia . Komail jota ronadar nil a , o jota kilan mom a .
43005038	O a majan jota kin kot re omail , pwe komail jota pojon , me a kadarador .
43005039	Komail kin kalelapok nan kijin likau kan , pwe komail lamelame , me maur joutuk mi lole . Ari , iei irail , me kin kadede ia .
43005040	A komail kan ko don ia , pwe komail en aneki maur .
43005041	I jota kin mauki ale wau ren aramaj akan .
43005042	I aja komail , limpok en Kot jota kin mi re omail .
43005043	I kodo ni mar en Jam ai , a komail jota kin kajamo ia . A ma amen pan kokido pein ad a , komail pan kajamo i .
43005044	Pala komail kak pojon ni omail nononki wau ren aramaj , ap jota rapaki wau jan ren Kot .
43005045	Der kiki on , me I pan mpäkin komail ren Jam , amen me kin mpäkin komail : Mojej , me komail kin kaporoporeki .
43005046	Pwe ma komail pojonla Mojej , komail pan pojon ia , pwe i me intiniedier duen nai .
43005047	A ma komail jo kamelele a intin kan , pala komail pan kamelele ai padak kan ?
43006001	MURIN mepukat Iejuj kotin kotela le en Tiperiaj nan Kaliläa .
43006002	A pokon kalaimun me idedauen i pweki ar kilaner kilel akan , me a kotin wiai on me jomau kan .
43006003	Iejuj ap kotidala pon dol o , kaipokedi waja o ren japwilim a tounpadak kan .
43006004	A paja o , ran lapalap en Juj oko me korendor .
43006005	Iejuj lao kotin majanda majani pokon kalaimun koko don i , ap kotin majani on Pilipuj : Ia waja , jen neti jan ia kijin mana , pwe mepukat en mana ?
43006006	A kotin majani mepukat , pwen kajonejon i . Pwe pein i mani , me a pan wiada .
43006007	Pilipuj potoan on i : Prot me denar riepuki jota pan itar on irail , pwe amen amen en tunole ekij .
43006008	Andreaj , japwilim a tounpadak amen , ri en Jimon Petruj potoan on i :
43006009	Kijin putak amen mia , me a lopon en prot limau o mam riamen , a jota katepa ren me toto .
43006010	Iejuj kotin majani : Kamod on irail edi ! Ari , waja o me reen . Impan ol limekid ap mondi .
43006011	Iejuj ap kotikida lopon ko , a lao laolaoki , ap kotin nek on irail me mondier , pil dueta mam oko , irail lao metilar .
43006012	Irail lao metier , a kotin majani on japwilim a tounpadak kan : Ki pena me lua , pwe ekij der lokidokila !
43006013	Irail ap ki pena kopou eijokriau kijan lopon ko , me luadi murin arail mana .
43006014	Aramaj akan lao kilaner kilel o , me Iejuj kotin wiadar , re ap indada : Melel i Jaukop o , me pan pwara don jappa .
43006015	Iejuj lao kotin mani , me re pan poto don i , pwen kajapwiladan i Nanmarki , ap pil kotidalan nin dol o , kotin kelepala .
43006016	A lao jautik pena , japwilim a tounpadak kan ap kotilan ni oror ,
43006017	Kereda pon jop pot , kotela kokolan Kapernaum . A lao waja ponier , Iejuj jaikenta ian irail .
43006018	A jed me iluken , pwe an me ma .
43006019	Irail jeijei kila mail eijoklimau de rieijok , rap kilanada Iejuj a kotikotido pon jed koren ion jop , irail ap majapwekadar .
43006020	A kotin majani on irail : Nai i komail der majak !
43006021	lrail ap men kajamo i pon jop o , a jop o madan milar ni jap o , me re ko on ia .
43006022	A mandan ran o pokon o , me mi palilan le , lao kilaner , me jota apot jop mi waja o , pwe i eta , me japwilim a tounpadak kan keredan poa , o me Iejuj jota ian japwilim a tounpadak kan kotidan pon jop o , pwe a tounpadak kan kola kelep .
43006023	A pil akai kijin jop me pwarado jan Tiperiaj , tana don waja o , me re manamana ia , murin Kaun o kotin laolao .
43006024	Aramaj akan lao kilaner , me Iejuj jolar kotikot ia , o japwilim a tounpadak kan pil jo , rap dake jop pot kolan Kapernaum , raparapaki Iejuj .
43006025	Irail lao diaradar i palilan le , ap potoan on : Rapi iad me re kotido ?
43006026	Iejuj kotin japen irail majani : Melel , melel I indai on komail , komail kin rapakin ia kaidin pweki kilel akan , me komail kilan , a pweki komail kanala kijin prot ap metier .
43006027	Komail der dokki mana , me kin ola , a dokki mana me kin mimieta on maur joutuk , me Nain aramaj pan ki on komail , pwe i me Kot Jam kileledier .
43006028	Irail ap potoan on i : Da me jen wiada , pwen kapwaiada en Kot a dodok kan ?
43006029	Iejuj kotin japen majani on irail : Iet en Kot a dodok : Komail en pojon i , me a kadarado .
43006030	Irail ari potoan on i : Kilel da , me re kotikida , pwe jen kilan o pojon ir ? Da me re kotin wiada ?
43006031	Jam at akan me kanala mana nan jap tan o , duen a intinidier : A kotiki on irail prot jan nanlan , en kanala .
43006032	Iejuj ap kotin majani on irail : Melel , melel I indai on komail , kaidin Mojej , me ki on komail prot jan nanlan , a Jam ai kin ki on komail prot melel jan nanlan .
43006033	Pwe me kodido jan nanlan , o ki on jappa maur , iei prot en Kot .
43006034	Irail ap indan i : Main , kotiki don kit prot wet kaukaule !
43006035	Iejuj kotin majani on irail : Prot en kamaur nai , me ko don ia jolar pan men manadar , o me pojon ia , jolar men nim piladar .
43006036	A I indai on komail er , komail kilan ia er , ap jo pojon la .
43006037	Karoj me Jam ki on ia , pan ko don ia , a me ko don ia , I jota pan kajela .
43006038	Pwe nai kodido jan nanlan , kaidin pwen wiada injen ai , pwe kupur en i , me kadar ia do .
43006039	Pwe iet kupur en me kadar ia do , karoj me a ki on ia er , I ender kajela amen , pwe I en kamaureda ni ran nik o .
43006040	A iet kupur en Jam ai , amen amen , me kin kilan Na o pojon i , en aneki maur joutuk , a I pan kamaureda i ni ran nik o .
43006041	Juj oko ap lipanedeki i , pweki a kotin majani : Nai prot , me kodi jan nanlan .
43006042	Irail indada : Kaidin i Iejuj nain Iojep ? A jam a o in a je aja . Ari , daduen a indada : I kodido jan nanlan ?
43006043	Iejuj kotin japen majani on irail : Komail der lipaned nan pun omail !
43006044	Jota me pan kak ko don ia , ma Jam , me kadar ia dor , jota kainonido i . A I pan kamaureda i ni ran nik o .
43006045	A intinidier nan jaukop akan : Irail karoj pan ale padak jan ren Kot . Amen amen me ronadar o padakki ren Jam , kin ko don ia .
43006046	Ari , kaidin pweki meamen kilan Jam ; i eta , me kodo jan ren Kot , i me kilaner Jam .
43006047	Melel , melel I indai on komail , me pojon ia , iei me aneki maur joutuk .
43006048	Prot en maur nai .
43006049	Jam omail oko , me kanala mana nan jap tan o , ir ari melar .
43006050	Met prot , me kodido jan nanlan , meamen kin kan jan i , jota pan mela .
43006051	Nai prot maur , me kodido jan nanlan , meamen kan jan prot wet , pan memaur kokolata . Prot , me I pan kida , iei uduk ai , me i pan kida en kamaur kida jappa .
43006052	Juj oko ari akamaiki pena indada : Iaduen men et pan kak ki on kit uduk a jen kan ?
43006053	Iejuj ap kotin majani on irail : Melel , melel I indai on komail , ma komail jota pan kan uduk en Nain aramaj o nim nta , jota maur omail .
43006054	Me kin kan uduk ai o nim nt’ ai , iei me aneki maur joutuk , a I pan kamaureda i ni ran nik o .
43006055	Pwe mana melel uduk ai , o pil melel nt’ ai .
43006056	Me kin kan uduk ai o nim nt’ ai , iei me podidi on ia o nai podidi on i .
43006057	Duen Jam ieiaj kadar ia do , o nai memaureki Jam , iduen me kan uduk o nt’ ai , pan meaureki nai .
43006058	Iet prot , me kodido jan nanlan , kaidin duen jam omail akan , me kanala mana ap mela , a meamen kin kan prot wet , pan memaur kokolata .
43006059	Mepukat a kotin majani wei nan jinakoke , ni a kotin kawewe nan Kapernaum .
43006060	Ari , me toto ren japwilim a tounpadak kan , me ronadar mepukat indada : Padak pot et meid apwal ! Ij me kak ron ?
43006061	Iejuj lao kotin ani nan kupur a , me japwilim a tounpadak kan lipanedeki mepukat , ap kotin majani on irail : Komail makaraki mepukat ?
43006062	A ma komail pan kilan Nain aramaj kodala waja , me a kaujon ia maj o ?
43006063	Nen me kin kamaureda , a uduk jota katepa . Padak kan , me I kin padapadaki on komail , iei Nen o maur .
43006064	A akai mi re omail , me jo pojon . Pwe Iejuj kotin mani , me jo pojon o me pan panala i .
43006065	A kotin majani : I me I indaki on komail , jota me kak ko don ia , ma Jam jota kainonido .
43006066	Jan ni anjau o japwilim a tounpadak kan toto mueiwei jan o jolar idauen i .
43006067	Iejuj ap kotin kainoma ren ekriamen oko : Komail pil pan kola ?
43006068	A Jimon Petruj ap japen i : Main , ij me je en ko on ? Pwe ar majan akan iei maur joutuk .
43006069	A kit pojonlar o ajaer , me ir me Jaraui en Kot .
43006070	Iejuj kotin japen irail : Kaidek komail ekriamen , me I piladar , a amen komail me tewil amen .
43006071	A kotin majaniada duen Iudaj Ijkariot nain Jimon , pwe i amen ren ekriamen oko , me pan panala i .
43007001	MURIN mepukat Iejuj kotin kakan jili Kaliläa , pwe a jolar men kakan jili Iudäa , pweki Juj oko majamajan kamatala i .
43007002	A ran lapalap en Juj oko ; iei ran en im en tan tuka korendor .
43007003	Ri a ol akan ap indai on i : Kom kotiwei kotilan Iudäa , pwe omui tounpadak kan en pil udial omui wiawia kan , me kom kin wiawia .
43007004	Pwe jota me kin wiada meakot waja rir , ma a men indand jili . Ma komui wia mepukat , en kajanjale on jappa .
43007005	Pwe ri a ol akan pil jota pojon i .
43007006	Iejuj ap kotin majani on irail : Ai anjau jaikenta leler , a omail anjau mia anjau karoj .
43007007	Jappa jota kak kailonki komail , a nai me a kin kailonki , aki I kin kadede , me a wiawia kan me jued .
43007008	Komail kodalan kamadip et , I jota pan kodalan kamadip et , pwe ai anjau jaikenta leler .
43007009	A kotin majani on irail mepukat , ap kotikotita Kaliläa .
43007010	A ri a ol akan lao jamalar , i ap pil kotidalan kamadip , ap jo janjal a duen me rir .
43007011	Juj akan ari rapaki i ni kamadip o indada : Ari , ia waja a kotikot ia ?
43007012	A aramaj akan lokolokaia toto duen i , pwe akai indada : Me mau men . A akai me indada : Kaidin , pwe a kin kaweid japun aramaj .
43007013	Jota me lokaia janjal duen i , pweki ar majak Juj oko .
43007014	Lao lel ailepan kamadip o , Iejuj ap kotin kodalan im en kaudok o kaukaweweda .
43007015	A Juj akan ap puriamui kila indada : Da duen men et aja wewe en kijin likau , pwe a jota ian padakki .
43007016	Iejuj ap kotin japen irail majani : Kaidin ai padak , me I kin kida a en me kadar ia do .
43007017	Meamen wiawia kupur a , pan weweki ai padak , ma a ren Kot , de jan ren pein nai .
43007018	Me kin padapadak jan ni pein i , kin rapaki pein wau i , a me kin rapaki wau en me kadarala i , iei me melel o jota man jued kot pit .
43007019	Kaidin Mojej , me ki on komail kapun o , a jota amen komail kin kapwaiada kapun o ? A da me komail rapakiki kame ia la ?
43007020	Aramaj oko japen indada : Koe me tanwar en tewil , ij me rapaki kame uk ala ?
43007021	Iejuj kotin japen majani on irail : Dok taieu , me I wiadar , a komail puriamui kila .
43007022	Mojej ki on komail er jirkomjaij , a kaidin tapi jan ren Mojej , pwe jan ren jam akan , a komail kin jirkomjaij aramaj ni ran en japat .
43007023	Ari ma aramaj amen ale jirkomjaij ni ran en japat , pwe kapun en Mojej ender japunala , a komail kin juede kin ia , pweki ai kakelailada aramaj pon ni ran en japat ?
43007024	Der kadeikada duen pali liki , a komail kajaui nin tiak en kadeik pun .
43007025	Men Ierujalem kai ap inda : Kaidin i , me re raparapaki en kamela ?
43007026	A kilan , a padapadak janjal , a re jota man lokaia on i , de muein jaumaj akan ajaer mau , me i Krijtuj ?
43007027	Ari , je ajaer , waja men et ko jan ia , a Krijtuj lao kotido jota me pan aja waja , me a pwarado jan ia .
43007028	Iejuj ap kotin kapitie laudeda kawewe nan im en kaudok majani : Komail aja ia o waja I ko jan ia . Ari , kaidin pein nai , me I kokido , a me kadar ia dor , me melel , me komail jaja .
43007029	A I aja i , pwe I kodo jan re a , o i me kadar ia dor .
43007030	Irail ap jon jaikidi i , a jota me jair i , pwe a anjau kaikenta leler ,
43007031	Aramaj toto jan nan pokon o pojonla i indada : Iaduen , Krijtuj lao pwarado , a pan wia kilel toto jan mepukat , me men et wiadar ?
43007032	Parijär akan ronadar , me aramaj akan lokelokaia mepukat duen i . Jamero lapalap o Parijär akan ap kadarala papa kan , en jaikidi i .
43007033	Iejuj ap kotin majani : I pan mi re omail anjau motomot . I ap pan kola ren me kadar ia do .
43007034	Komail pan rapakin ia , ap jota diar , a waja , me I pan mi ia , komail jota pan kak on .
43007035	Juj oko ap inda nan pun arail : A pan kola ia , pwe jen jolar diar i ? A pan kola ren me jalonalar ren men Krik kan , kaukawewe on men Krik ?
43007036	Iaduen majan en , me a indada : Komail pan rapakin ia , ap jota diar , a waja , me I pan mi ia , komail jota pan kak on ?
43007037	Ni ran en kamadip a nikilar , ni ran lapalap o , Iejuj kotida , kapitie laudeda majani : Meamen men nim piladar , i en ko don ia nim .
43007038	Me pojon ia , duen kijin likau kan indada , jan nan war a pil memaur pan pwilipwili jan ia .
43007039	Mepukat a kotin majani duen Nen , me irail , me pojon i , en tunole ; pwe Nen jaikenta pakadarado , aki Iejuj jaikenta linanlar .
43007040	Ari , akai jan nan pokon o ni ar ronadar majan pukat ap indada : Melel Jaukop o .
43007041	A akai indada : Krijtuj men et ! A akai indada : Da , Krijtuj pan pwarado jan Kaliläa ?
43007042	Kaidin kijin likau me inda , me Krijtuj pan wan Dawid o kijan men Petleem , kanim o , me Dawid kotikot ia ?
43007043	Irail ap liak toror pajan pweki i .
43007044	A akai men jaikidi i , a jota me jair i .
43007045	A papa ko ap pure don ren jamero lapalap o Parijär akan . Irail ari idok re irail : Da me komail jota wakido ?
43007046	A papa ko japen : Jota man aramaj amen padapadak duen men et .
43007047	Parijär oko ap japen irail : Komail pil pakodauelar ?
43007048	Iaduen jaumaj de Parijär amen pojonla i ?
43007049	A aramaj pukat , me jo aja kapun o , re rialar .
43007050	Nikodemuj kij arail ap indan irail :
43007051	Iaduen , atail kapun pil kin kadeikada aramaj amen mon a ron o aja jan pein i duen a wiawia ?
43007052	Irail japen indan i : Iaduen , komui pil kijan men Kaliläa ? Rapaki o kilan , me jota jaukop amen ko jan Kaliläa .
43007053	Amen amen ap purelan deu a .
43008001	IEJUJ ap kotidala pon dol Oliwe .
43008002	A nin joran a kotin pure don on nan im en kaudok . Aramaj karoj ap pokon don i . I ari kaipokedi kaukawewe on irail .
43008003	A jaunkawewe o Parijär akan wa don i li amen , me diarokadar ni a kamal . Irail kidan i nan pun arail .
43008004	Ap indan i : Jaunpadak , li men et diarokadar ni a kamal .
43008005	A Mojej majani on kitail nan kapun o , jen kate jon en . A komui , da me komui majani ?
43008006	A mepukat re indan i , pwen kajonejon i , pwe ren kak impimpaiki i meakot . A Iejuj kotin idiokidi , intiniekidi on nani pwel jondin lim a .
43008007	A ni ar poden kalekalelapok re a , a ap kotin denida majani on irail : Ari , me jota dip a nan pun omail , a pan tapiada kate i .
43008008	A pil kotin idiokidi intiniedi on nan pwel .
43008009	Irail lao ronadar met , rap mulikidar tentelwei , me laud maj lel me tikitik o . A Iejuj kelepela , li eta , me mi re a .
43008010	Iejuj lao kotin denida o jota majani meamen , li eta , ap majani on i : Ia me karaun uk edi kan ? Jota me kadeik uk ada ?
43008011	A potoan on : Jota Main . Iejuj ap kotin majani on i : I jota pil pan kadeik uk ada . Kowei , koe der pil wiada dip !
43008012	Iejuj ap pil kotin padaki on irail majani : Nai marain en jappa . A me kin idauen ia , jota pan weid ni rotorot , pwe marain en maur pan mi re a .
43008013	Parijär oko ap indai on i : Komui kadede pein komui ; ari , omui kadede jota melel .
43008014	Iejuj kotin japen majani on irail : Ma I kadede pein nai , ari melel ai kadede , pwe I aja , waja I kodo jan ia o waja I koko on ia , a komail jaja , waja I ko jan ia o waja I koko on ia .
43008015	Komail kin kadeikada duen pali uduk , a jota meamen , me I kin kadeikada .
43008016	Ari jo ma I kadeikada , ai kadeik pan melel , pwe I jota kin kelep , pwe nai o Jam , me kadar ia dor .
43008017	A pil intinidier nan omail kapun , me kadede en aramaj riamen me melel .
43008018	Nai me kin kadede pein nai o Jam , me kadar ia dor , kin kadede ia .
43008019	Irail ap indai on i : Ia Jam omui ? Iejuj kotin japen : Komail jota aja nai , pil jota Jam ai . Ma komail aja ia , komail pil pan aja Jam ai .
43008020	Majan pukat Iejuj kotikida nan pera en moni , ni a kotin kaukawewedar nan im en kaudok o . A jota me koledi i , pwe a anjau jaikenta leler .
43008021	Iejuj pil kotin majani on irail : I kokola , a komail pan rapakin ia o mela ni omail dip akan , a waja , me I pan kola ia , komail jota pan kak on .
43008022	Juj oko ap indada : A pan kamela pein i , pweki a inda : A waja , me I pan kola ia , komail jota pan kak on ?
43008023	A kotin majani on irail : Komail kijan men pa , a nai kijan men poa . Komail kijan jappa et , a nai kaidin kijan jappa et .
43008024	Iei me I indaki on komail , komail pan mela ni omail dip akan , pwe ma komail jota kamelele ia , komail pan mela ni omail dip akan .
43008025	Irail ap indai on i : Ij koe ? Iejuj kotin majani on irail : Me I indawei maj o , i eta .
43008026	Me toto I men padaki on komail o kadeikada , ari jo , me kadar ia do me melel . A I kin kajoia on komail , me I ronadar re a .
43008027	Irail ari jaja , me a kotin kajoia on irail duen Jam a .
43008028	Iejuj ap kotin majani on irail : Komail lao kauadar Nain aramaj , komail ap pan aja , me nai i , o me I jota wia meakot jan pein nai . A duen Jam , me padaki on ia er , iduen I kin kajoia wei .
43008029	Me kadar ia do , kin ieian ia , a jota lokit ia la , pwe I kin potin wia , me a kupura mauki .
43008030	Ni a kotin majani mepukat , me toto ap pojonla i .
43008031	Iejuj ap kotin majani on Juj oko , me pojon i : Ma komail pan podidi on ai padak , nan ai tounpadak melel komail .
43008032	O komail pan ajala melel , o melel pan kamaio komail da .
43008033	Irail japen i : Wan Apraam kit , jota me je lidui jan maj kokodo . A iaduen , komui indada : Komail pan maioda ?
43008034	Iejuj kotin japen irail majani : Melel , melel I indai on komail , meamen ; me wiawia dip , i me ladun dip .
43008035	A ladu o jota pan mimieta nan im o , na eta pan mimieta .
43008036	Ari , ma Na pan kamaio komail da , komail pan maioda melel .
43008037	I aja , me wan Apraam komail , a komail kin rapaki , en kame ia la , pwe ai padak jota kin podidi on komail .
43008038	Me I kilan ren Jam ai , iei me I inda wei , a komail kin wiawia , me komail ronada ren jam omail .
43008039	Irail japen indan i : Jam at Apraam . Iejuj kotin majani on irail : Ma komail nain Apraam , jeri kan , komail pan wia duen en Apraam a wiawia kan .
43008040	Ari , met komail kin rapaki kame ia la , aramaj amen , me kajoi on komail melel , me I ronadar ren Kot , i me Apraam jota wiadar .
43008041	Komail kin kapwaiada wiawia kan en jam omail . Irail ap indan i : Kaidik kit ipwin nenek . Jam at me ta men Kot .
43008042	Iejuj kotin majani on irail : Ma Kot Jam omail , komail pan pok on ia , pwe I kodo jan ren Kot , kaidik jan pein nai , me I kokido , pwe i me kadar ia do .
43008043	Da me komail jota weweki ai padak ? Pweki omail jota kak ron ai padak .
43008044	Komail tapi jan ren jam omail tewil , o inon en jam omail , me komail men wiada . Nan i men kamela men jan ni tapi o , o a jota dadaurata melel , pwe jota man melel mi re a , ni a lalal likam , a kin kida jan pein audepa , pwe i me likam men o jam en likam o .
43008045	A komail jota kamelele ia , pweki I padaki on komail melel .
43008046	Ij re omail , me kak indan ia , me dip ai mia ? A ma I kajoi melel , menda komail jo pojon ?
43008047	Men ren Kot kin ron en Kot a majan akan . Komail ari jota ron , pwe kaidin me ren Kot komail .
43008048	Juj oko japen indan i : Kaidik meid melel , koe men Jamaria amen o tanwar en tewil .
43008049	Iejuj kotin majani : Kaidik tanwar en tewil nai , pwe I wauneki Jam ai , a komail kin kijan ia wau i .
43008050	I jota kin rapaki pein wau i , amen mia , me kin raparapaki o kadeikada .
43008051	Melel , melel I indai on komail , meamen kapwaiada ai padak , jota pan mela kokolata .
43008052	Juj oko ap indai on i : Je ap ajaer , me koe tanwar en tewil . Apraam melar , pil jaukop akan , a koe me inda : Meamen kapwaiada ai padak , jota pan mela kokolata ,
43008053	Da , komui me lapa jan jam at Apraam , me matalar , pil jaukop akan , me matalar ? Ij me komui pein wia kin uk ?
43008054	Iejuj kotin japen : Ma I pein kaka kin ia , ai kaka me mal . A Jam ai , me kaka kin ia , me komail kin inda : I atail Kot .
43008055	Komail ari kaikenta aja i , a I aja i , a ma I inda , me I jaja i , I pan me likam amen dueta komail . A I aja i o kapwaiada a majan akan .
43008056	Jam omail Apraam peren kida , me a pan kilan ai ran . I ari kilaner ap peren kidar ,
43008057	Juj oko ap indan i : Par limeijok kaik dau po ’mui , a kom kilaner Apraam ?
43008058	Iejuj kotin majani on irail : Melel , melel I indai on komail , I mier mon Apraam .
43008059	Irail ap rik takai , pwen kajuk i , i ap kotin oki jan irail pein i , kotila jan nan im en kaudok o .
43009001	IEJUJ lao kotin daulul , ap majani aramaj amen me majkun jan a ipwidi .
43009002	Japwilim a tounpadak kan ap idok re a potoan on : Rapi , ij me wiadar dip , i de jam a in a , pweki a ipwidi majkun ?
43009003	Iejuj kotin japen : Kaidik i me wiadar dip , pil kaidik in a de jam a , a pwe en Kot a wiawia kan en kajanjal kida i .
43009004	I en kapwaiada wiawia kan en me kadar ia do arain anjaun ran , pwe pon pan kodo , i anjau jolar amen kak dodok .
43009005	Arain ai mi jappa , nai marain en jappa .
43009006	A lao kotin majanier met , ap likidi nani pwel , wiakida pwel madak irijki maj a .
43009007	Majani on i : Kolan pil en Jiloa ( iet wewe : Pakadarado ) , opinok ia ! I ari kola opinok , ap puredo kilanada waja .
43009008	A men imp a kan , o me ian kilanadar , me a men poekipoek amen maj o , rap indada : Kaidik i , me wonon poekipoeki ?
43009009	Akai me inda : I met ; a akai me inda : Likamata i , a pein i indada : Nai i .
43009010	Irail ari indan i : Iaduen por en maj om akan a kapad pajan ?
43009011	A japen indada : Aramaj amen me adaneki Iejuj , me wiadar pwel madak , irijki maj ai , majani on ia : Kolan pil en Jiloa , opinok ia ! I ari kola opinok , ap kilanada waja .
43009012	Irail ap idok re a : Ia i ? A japen : I jaja .
43009013	Irail ap kalualan ren Parijär akan me majkun maj .
43009014	Ari , ni ran en japat , me Iejuj kotin wiadar pwel , kapad pajan por en maj a kan .
43009015	Parijär akan pil idok duen me a kilan kida waja . A japen irail : A ki on pwel ni por en maj ai , i ap opinok , nai ari kilanada waja .
43009016	Parijär kai ap inda : Aramaj men et kaidik men ren Kot , aki a jota apwali ran en japat . Akai indada : Daduen , aramaj dipan amen kak wia kilel pukat ? Irail ari liak toror pajan .
43009017	Irail pil kalelapok ren me majkun o : Da me koe lamelame duen i ? Pwe a kapad pajan maj om ? A japen : Jaukop amen i .
43009018	Men Juj oko ap jota kamelele , me a ipwiki wei majkun , ap kilanada waja . Irail lao ekeredo jam o in en me kilanada waja .
43009019	Irail idok re ’ra : Nouma ol men et , me komail indinda , me a ipwiki wei majkun ? Iaduen a narada waja anjau wet ?
43009020	Jam a in a japen ir indada : Je aja , me nait ol et , me ipwiki wei majkun .
43009021	A je jaja duen a narada waja o me kapad pajan por en maj a . A malar , kainoma re a , a pan pein jakaraki i .
43009022	Jam o in a inda mepukat , pweki ar majak Juj oko . Pwe Juj oko inauki pena , ma meamen pan kadede me i Krijtuj a pan lokidokila jan nan jinakoke .
43009023	I me jam o in a indada kida : A malar , kainoma re a .
43009024	Irail ap eker aramaj majkun kariapak indai on i : Wauneki Kot , je aja , me aramaj men et me dipan amen ,
43009025	A japen ir indada : I jaja , ma i me dipan amen de jo . I eta me i aja , me nai me majkun maj o , i ap potoan naradar waja .
43009026	Irail ap pil idok re a : Da me a wiai on uk ? Iaduen a kapad pajan maj om ?
43009027	A japen irail : I indai on komail er , a komail jota ron ? Da me komail pil men ronki ? Komail pil pan a tounpadak ala ?
43009028	Irail kaurureki indada : A tounpadak amen koe , a kit tounpadak en Mojej akan .
43009029	Kit aja , me Kot majani on Mojej . A lap o je jaja , waja a ko jan ia .
43009030	Aramaj o japen indan irail : Meid kapuriamui ! I me kapad pajan maj ai kat , a komail jaja , waja a koti jan ia .
43009031	Kitail aja , me Kot jota kin mani me dipan akan . A meamen , me lan Kot , o dadaurata kupur a , iei me a kin kotin mani .
43009032	Jan maj kokodo jota me ronadar , me meamen kapad pajan maj en me ipwiki wei majkun .
43009033	Ma men et jota me ren Kot , a jota pan kak wia meakot .
43009034	Irail japen indan i : Koe me ipwiki wei dip akan a koe ap padaki on kit ? Irail ari kajela i .
43009035	Iejuj lao kotin manidar , me re kajela i , a lao majani i , ap kotin majani on i : Koe kin pojon Nain Kot ?
43009036	A japen potoan on : Main , ij i pwe i en pojon i ?
43009037	Iejuj kotin majani on i : Koe me kilan i . A iet i , me kajokajoi on uk .
43009038	A japen i : Main , i pojonlar , i ari kaudok on i .
43009039	Iejuj kotin majani : I kodon kadeik nan jappa et , pwe me jo kilan waja , en kilanada , a me kilan waja , en majkunla .
43009040	A Parijär akan , me mi re a , ronadar a majan pukat , re ap peidok re a : Da , kit me pil majkun ?
43009041	Iejuj kotin majani on irail : Ma komail majkun , jota pan dip omail . A komail indada : Je kilekilan waja , iei me omail dip pan mimietaki .
43010001	MELEL , melel I indai on komail , me jo weid nan wanim , pedelon on nan deun jip , a dauda waja toror , iei men lipirap o men kuli .
43010002	A me kin pedelon pan wanim , iei jilepan jip o .
43010003	Iei me jilepan wanim o kin ritinada mo a ; a jip akan kin ron nil a ; i me ekereki na jip akan ad arail , kare irail wei .
43010004	A kin kapedoi na jip akan , ap tion mo ’rail , o jip akan kin idedauen i , pwe re anlar nil a .
43010005	A re jota pan idauen , me re jan , pwe re pan tan jan , pwe re jan nil arail .
43010006	Iejuj kotin majani on irail karajeraj pot et , a irail jota weweki mepukat , me a kotin majani on irail .
43010007	Iejuj pil kotin majani on irail : Melel , melel I indai on komail : Nai wanim en jip akan .
43010008	Karoj , me pwarador mo i , iei lipirap o men kuli , o jip akan jota kin ron irail .
43010009	Nai wanim o , a meamen pedelon re i , pan kamaurela o diar mana purepure .
43010010	Lipirap kin kodon pirapela , o kamela , o kaokaoe , a nai kodo , pwe irail en ale maur , kakairida kokolata .
43010011	Nai jilepa mau ; a jilepa mau kin tonmeteki on na jip akan maur i .
43010012	A me kin pwaipwai o me jota udan jilepa , o me kaidin udan na jip oko , iei me ninar kidi en wel kokodo , ap kajela jip oko , tandaui , a kidi en wel jaikidi jip oko , kamueit ir pajan .
43010013	Me pwaipwai o kin tandaui , aki a pwaipwai , o jota injenoki jip oko .
43010014	Nai jilepa mau , o I aja nai kan , o nai kan pil aja ia .
43010015	Duen Jam o aja ia , iduen I aja Jam , o I tonmeteki on jip akan maur i .
43010016	A pil akai nai jip , me jo kijan nan kel wet , mepuko I pil pan wado , o re pan ron nil ai , o a pan pwin taieu o jilepa me ta men ,
43010017	Iei me Jam pok on ia , pwe I kidi maur i , pwe I en pur on ale .
43010018	Jota me ki jan ia , pwe pein nai kidi . I manaman on kidi maur i , I pil manaman on kapure don ia . Kujoned pot et I aleer jan ren Jam ai .
43010019	Iei me Juj oko ap pil liak toror pajan pweki majan pukat .
43010020	Me toto re ’rail indada : A tanwar en tewil o iakalar . Menda komail ron i ?
43010021	Akai me indada : Kaidik padak en tanwar en tewil pukat , da , tewil pan kak kapad pajan maj en me majkun amen ?
43010022	A ran en ijimaj en im en kaudok wiaui nan Ierujalem , i anjaun kapau .
43010023	A Iejuj kotikot jili nan im en kaudok , nan palan en Jalomo .
43010024	Juj oko kapili pena i indan i : Arai da komui pan okioki jan kit ? Ma komui Krijtuj , en kadede on kit janjal !
43010025	Iejuj kotin majani on irail : I indai on komail er , a komail jota pojon dodok kan , me I wiadar ni mar en Jam ai , iei me kin kadede ia .
43010026	A komail jota pojon , pwe komail kaidik kijan nai jip , duen me I indai on komail er .
43010027	Nai jip oko kin ron nil ai , a I aja irail a re kin idauen ia .
43010028	A I ki on irail maur joutuk , a re jota pan jalonala kokolata , o jota , me pan ki jan irail nan pa i .
43010029	Jam ai , me ki on ia irail , me lapa jan meakaroj , o jota me pan kak ki jan irail ni lim en Jam ai .
43010030	Nai o Jam me ta men .
43010031	Juj oko ap pil rik takai , pwen kajuk i .
43010032	Iejuj kotin japen irail : Dodok mau toto , me I kajale on komail er jan ren Jam o , a menia dodok ren mepukat , me komail kate kin ia ?
43010033	Juj oko ap japen i : Kaidik dodok mau eu , me je kate kin komui , a pweki lalaue , o pweki aramaj amen koe , me wia kin pein uk Kot ,
43010034	Iejuj kotin japen irail : A jo intinidier nan omail kapun : I indada , komail kot akan ,
43010035	Ari , ma a kin wia kin ir kot , me aleer majan en Kot , pwe kijin likau kan jota kak japunala ;
43010036	A komail kin inda kin i , me Jam a kajarauialar , o kadara don jappa , koe lalaue , pweki ai indada : Japwilim en Kot nai ?
43010037	Ma I jo wiawia dodok kan en Jam ai , komail der kamelele ia .
43010038	A ma I kin wiawia , komail en pojonki dodok kan , ma komail jota pojon ia , pwe komail en aja o pojon , me Jam ai podidi on ia , o nai podidi on i .
43010039	Irail ap pil jon jaikidi i . I ari piti jan ni pa ’rail .
43010040	O kotin purelan palilan Iordan , waja Ioanej kin wia paptaij ia maj ; I ari kotikot waja o .
43010041	A me toto pokon don i indada : Ioanej jota wiadar kilel eu ; a melel eta karoj , me Ioanej majanieki men et .
43010042	A me toto pojonla i waja o .
43011001	OL amen jomaudar ad a Lajaruj , men Petanien , kanim en Maria o ri a li Marta .
43011002	Iei Maria , me keieki potik Kaun o , o limwieki a pwilipeipei aluwilu a , me ri a ol Lajaruj jomaudar .
43011003	Ri a li ko ari kadar won i kaireki won i : Main , kotin mani , me re pok on me jomaudar .
43011004	Iejuj lao mani , ap kotin majani : Kaidik jomau en mela eu met , a pweki linan en Kot , pwe Nain Kot en kalinana kila .
43011005	Iejuj kotin kupura Marta , o ri a li , o Lajaruj .
43011006	A lao kotin manier , me a jomaudar , i ari kotikoteta waja o pon ria pon .
43011007	Ap kotin majani on japwilim a tounpadak kan : Kitail pan purelan Iudäa .
43011008	Japwilim a tounpadak kan potoan on i : Rapi , Juj oko apton men kajuk ir , a re pan kotin purelan ia ?
43011009	Iejuj kotin majani : Jo auer eijokriau ni ran eu ? Meamen alialu ni ran , jota pan dipikelekel , aki a ninar marain en jappa .
43011010	A meamen alialu ni pon , a pan dipikelekel , aki marain jota mi re a .
43011011	A kotin kajoiada mepukat , ap majani on irail : Kompoke patail Lajaruj mairelar , a I kokolan kapirida i .
43011012	A japwilim a tounpadak kan indan i : Main , ma a mairelar , a pan maureda .
43011013	Ari , Iejuj kotin majanieda duen a melar , a irail kiki on , me a majanieda duen a mair en kamol .
43011014	Iejuj ap janjal majani on irail : Lajaruj melar ,
43011015	A I peren kida , me I jota mi waja o pweki komail , pwe komail en pojonla . Ari , kitail en koko wei re a !
43011016	Tomaj , me pil ad a Didimuj , ap indai on warok tei kan : Kitail en pil kokola , pwen ian i mela .
43011017	Iejuj lao kotido , ap kotin diarada , me a mi nan joujou pon pa pon .
43011018	Petanien me koren ion Ierujalem impan mail riau .
43011019	A Juj oko me toto ko don Marta o Maria , pwen kamait ira la pweki ri ara ol o .
43011020	Marta lao ronadar , me Iejuj kotido , ap koieila tu on i . A Maria momod nan im o .
43011021	Marta ap potoan on Iejuj : Main , ma re kotikot met , ri ai ol jota pan mela .
43011022	Ari jo , i aja meakot re pan kotin poeki ren Kot , Kot pan kotiki on ir .
43011023	Iejuj kotin majani on i : Ri om ol pan maureda .
43011024	Marta potoan on i : I aja , me a pan maureda ni iaj en ni ran nik o .
43011025	Iejuj kotin majani on i : Nai kamaur o maur , me pojon ia , pan memaureta pil murin a mela .
43011026	A meamen me maur o pojon ia , jota pan mela kokolata ; koe kamelele mepukat ?
43011027	A potoan on i : Ei Main , i pojon , me ir me Krijtuj Japwilim en Kot , me udan pwara don jappa .
43011028	A lao indada met , ap koieila ren Maria ri a li , moninki on i : Jaunpadak kotidor kainoma uk .
43011029	A lao ronadar , ap uda , madan wei re a ,
43011030	A Iejuj jaikenta lel on kanim o , pwe a kotikoteta waja Marta tu on i ia .
43011031	Juj oko , me mi re a nan im o , pwen kamait i ala , lao kilanada , me Maria madan uda tan wei , rap idauenla i , indinda : A pan ko on ni joujou , pwen janejan ia .
43011032	Maria lao lel waja o , o kilan i , ap poridi on ni aluwilu a indan i : Main , ma re kotikot met , ri ai ol jota pan mela .
43011033	Iejuj lao majani i janejan , o Juj oko , me ian i kokodo pil janejan , ap kupurola ,
43011034	Majani : Komail pwilikidi ia i ? Irail potoan on i : Main , kotido majani .
43011035	Iejuj kotin tontonir .
43011036	Juj oko ap inda : Kilan duen a pok on i !
43011037	A akai ir me indada : A jo kak pan men et me kapad pajan maj en me majkun o , me ol men et ender mela ?
43011038	Iejuj pil kupurola koti don joujou o . A por o ulon nan kijin dol o takai eu mi poa .
43011039	Iejuj kotin majani : Katapure wei takai en ! A Marta , en me melar ri a li , indada : Main , a matalar , pwe a mi met pon pa pon .
43011040	Iejuj kotin majani on i : I jo indai on uk , ma koe pojon , koe pan kilanada linan en Kot .
43011041	Irail ap katapure jan takai o . A Iejuj kotin majanda majani : Jam , I danke komui , me komui mani ia er .
43011042	A i aja , me komui kin mani ia anjau karoj , a pweki pokon o , me u jili , I indaki mepukat , pwe irail en pojon , me komui , me kadar ia do .
43011043	A lao kotin majani met , ap kapitie laudeta majani : Lajaruj , koieido !
43011044	A me melar o ap pedoido , likau en joujou kidim pena na o pa kan , o maj a me pirapinki pena lim en puto . A Iejuj kotin majani on irail : Lapwada kapitila i !
43011045	Men Juj toto , me ko don Maria , o kilaner , me Iejuj kotin wiadar , pojonla i .
43011046	A akai ir kowei ren Parijär oko , kaire kin irail me Iejuj kotin wiadar .
43011047	Jamero lapalap o Parijär akan ap pokon pena kapun indada : Da me kitail en wiada ? Pwe aramaj men et kin wia kilel toto .
43011048	Ma kitail jota pan mokidi on i , karoj pan pojonla i , o men Rom pan kodo , ki jan kitail wei o atail kainok .
43011049	A amen irail ad a Kaipaj , me jamoro lapalap ni par o , indan irail : Komail meid jo lolekon .
43011050	O jota lamelame , me a mau on komail , aramaj ta men en kam kila aramaj akan , pwe kainok pokon ender lokidokila .
43011051	A kaidik jan pein i , me a katitiki met , a i me jamero lapalap ni par o , i ari kopada , me Iejuj pan kamataki kainok o .
43011052	A kaidik kainok eta , pwe a pil pan kapokon pena jeri en Kot akan , me muei pajan nin jap akan .
43011053	Jan ni ran o irail raparapaki en kamatala i .
43011054	Iejuj ap jolar kotikot jili janjal ren Juj oko , pwe a kotilan eu jap impan jap tan ni kanim eu ad a Epren , o kotikot ia ian japwilim a tounpadak kan .
43011055	A paja en Juj oko me korendor , o me toto koeie jan nan jap karoj , kodalan Ierujalem mon paja , pwen kamaui pein irail .
43011056	Irail ari raparapaki Iejuj idedok nan pun arail , ni ar pokopokon nan im en kaudok : Da me komail lamelame , a jota pan ko don kamadip o ?
43011057	A jamero lapalap o Parijär akan wiadar kujoned eu , meamen me aja waja a kot ia , i en kajaleda , pwe ren jaikidi i .
43012001	PON wonu pon mon paja Iejuj kotilan Petanien , waja Lajaruj me melar , kaujon ia , me Iejuj kotin kamauredar jan ren me melar akan .
43012002	Irail ari kaonopada konot , pwe a en kotin kajipon re ’rail ; Marta papa , a Lajaruj amen irail me ian I kotikot ni tepel .
43012003	Maria ap wado paun en men kei eu , udan pil en narde , me kajampwalia , keiedi on ni aluwilu en Iejuj o limwieki a pwilipeipei aluwilu a ; a im o me dir kila po en men kei .
43012004	Iudaj Ijkariot , amen ren japwilim a tounpadak kan , nain Jimon , me pan panala i , ap indada :
43012005	Da men kei wet jota netilar , kareda denar jilepuki , ap nek on jamama kan ?
43012006	Kaidik a pok on me jamama kan , me a idokki met , a pweki lipirap amen i , o jaunkanikid en moni , wewa moni , me aramaj kidar .
43012007	Iejuj ap kotin majani : Der mokidi on i ! Pwe a kaonopadan ran en ai pan jaredi .
43012008	Pwe me jamma kan kin potopot re omail , a nai jota jota kin potopot re omail .
43012009	Juj oko me toto ari ajaer , me a kot waja o , irail ari kodo pweki Iejuj o pil , pwen kilan Lajaruj , me a kotin kamauredar jan ren me melar akan .
43012010	Jamero lapalap akan pil raparapaki , en pil kamela Lajaruj .
43012011	Pwe Juj oko toto kola o pojon Iejuj pweki i .
43012012	Mandan ran o aramaj toto , me toun ian kamadip o , lao ron , me Iejuj pan kotilan Ierujalem ,
43012013	Ap paledi ran tuka kan o koieila tu on i , nijinijida : Ojiana ! Meid iajanai me kotido ni mar en Kaun o Nanmarki en Ijrael !
43012014	A Iejuj lao kotin majani ejel pul amen , ap kaipokedi poa , duen a intinidier :
43012015	Der majak nain Jion jeripein ! Kilan om Nanmarki kotido , kaipokedi pon nain ejel amen .
43012016	A japwilim a tounpadak kan jota madan weweki mepukat . A Iejuj lao linanlar , irail ap tamanda mepukat , me indinidier duen i , o me ir wiai on i mepukat .
43012017	A pokon o , me ian i ni a kotin molipei Lajaruj jan nan joujou o , ni a kotin kamauredar i jan ren me melar akan , kadede i !
43012018	Iei me aramaj kokiieilan i , pwe irail ronadar , me a kotin wiadar kilel wet .
43012019	Parijär oko ap indada nan pun ar : Komail kilan , me komail jota kak wia meakot . Kilan , toun jap akan idauenla i .
43012020	Akai men Krik ian irail , me koda don kamadip o , pwen kaudok .
43012021	Mepukat ko don Pilipuj , men Petjaida en Kaliläa , poeki re a indada : Main , je men udial Iejuj .
43012022	Pilipuj ap kodo kaireki Andreaj , a Andreaj o Pilipuj kaireki Iejuj .
43012023	A Iejuj kotin japen irail majani : Anjau leler , me Nain aramaj pan kalinanla .
43012024	Melel , melel I indai on komail , ma wan korn jo moredi on nan pwel o mela , a pan kelepata , a ma a pan mela , a pan kaparapar wa toto .
43012025	Me pokepoke maur i , pan jalonala ; a me tounmeteki maur i pali pa , pan diarada maur joutuk .
43012026	Meamen papa ia , i en idauen ia ! A waja I mi ia , i waja me papa ia , pan pil mi ia . Ma meamen papa ia , i me Jam o pan kajapwilada .
43012027	I ap lol olar , a da me I en inda ? Jam kamaio wei jan ia anjau wet , ari jo , i me I koki don anjau wet .
43012028	Jam , kalinanada mar omui ! Nil eu ap peidido jan nanlan indada : I kalinanadaer , o I pan pil kalinanada .
43012029	A aramaj akan me u jili me ronadar , indada : A nanjapwe . A akai indada : Tounlan amen me kajoia on i .
43012030	Iejuj kotin japen majani : Kaidik pweki nai , me nil wet wiauikier a pweki komail .
43012031	Met anjau en kadeik en jappa wet . Met kaun en jappa et pan lokidokila .
43012032	A nai lao lanada jan jappa , I pan kainona don ia karoj .
43012033	I me a kotin kokop kidar duen a pan kamatala .
43012034	Aramaj akan japen i : Je ronadar jan nan kapun o , me Krijtuj pan potopoteta , a iaduen , kom kajoiada , me Nain aramaj en kakauda . Ij Nain aramaj men et ?
43012035	Iejuj ap kotin majani on irail : Marain mi re omail anjau kij . Weweid , ni anjau marain mi re omail , pwe rotorot ender kono komail edi . Pwe me kin weweid nan rotorot , kin jaja waja , me a ko on ia .
43012036	Pojon marain , ni a mimi re omail , pwe komail en jeri en marainla . Iejuj kotin majani mepukat , ap kotila karukila pein i jan irail .
43012037	A i me kotin wiadar kilel toto mo ’rail , ari jo , irail jota pojon i ,
43012038	Pwe kokop en jaukop Iejaia en pwaida , me a majani : Kaun o , ij me pojon at kajoi ? O ij me lim en Kaun kajanjal on ?
43012039	Irail ari jota kak pojon , pwe Iejaia pil katitiki :
43012040	A kotin karotonala maj arail o kakekaluakala monion arail , pwe ren jo kilanki maj arail , o ajaki monion arail , o wukila , o I en kakel ir ada .
43012041	Mepukat Iejaia majanier , ni a kilaner a linan o katitiki i .
43012042	Ari ren jaumaj lapalap me toto , me pojon i , a pweki Parijär akan re jota ponaja i , pwe ren der lokidokila jan nan jinakoke .
43012043	Pwe re mauki konekon ren aramaj akan mon konekon ren Kot .
43012044	Iejuj kotin kapitie laudeda majani : Me pojon ia , kaidin nai , me a kin pojon , a me kadar ia dor .
43012045	A me kilan ia , a pil kilan , me kadar ia dor .
43012046	I kodon kamaraini jappa , pwe amen amen me pojon ia , ender mimieta nan rotorot .
43012047	A ma meamen ron ai padak kan , ap jota apapwali , I jota kin kadeikada i , pwe I jota kodon kadeikada jappa , a pwen kamaurida jappa .
43012048	Me kaje ia la o jo oke ai padak kan , nan kadeikapa mia : Ai padak , me I kida , i me pan kadeikada i ni ran nik o .
43012049	Pwe I jota padaki wei jan pein nai . A Jam , me kadar ia dor , i me ki on ia er kujoned eu , me I en inda o padakieki .
43012050	O I aja , maur joutuk a kujoned o . Ari , karoj me I padaki wei , I kin padaki duen Jam majani on ia .
43013001	MON kamadip en paja Iejuj lao kotin manier , me anjaun a pan kotila jan jappa , kotila ren Jam a korendor , duen a kotin kupuramauki japwilim a kan , me mi jappa , iduen a kotin kupura irail lel imwi ,
43013002	Ni ar kotin kajipon anjau me tewil ki on er nan monion en Iudaj Ijkariot nain Jimon , en panala i .
43013003	Iejuj lao kotin manier , me Jam kotiki oner ni lim a kan meakaroj , o me a kotido jan ren Kot , o me a pan kotila ren Kot ,
43013004	Ap kotida jan ni kajipon , kotikidi japwilim a likau en liki ap ale dauel eu pirakidi pein i ,
43013005	A wutoki pil nan dal , ap pikikidi widen nä en japwilim a tounpadak kan , o limwieki dauel , me a piraki pena .
43013006	A lao kotin lel Jimon Petruj , a ap potoan on i : Main , re pan kotin widen nä i kat ?
43013007	Iejuj kotin japen majani on i : Koe kin jaja , me I wia metet , a mur koe pan ajala .
43013008	Petruj potoan on i : Re jota pan kotin widen nä i kat kokolata . Iejuj kotin japen i : Ma I jota widen uk , nan jota pwaij om re i .
43013009	Jimon Petruj ap potoan on i : Main , kaidin nä eta , a pil pa o mon ai !
43013010	Iejuj kotin majani on i : Me duduer , jolar mau on omiom o opinok , pwe a makelekeler , a nä eta , me pan wideut ; komail me makelekel , a kaidin karoj .
43013011	Pwe a kotin mani , me pan panala i ; i me a kotin majanieki : Kaidin komail karoj me makelelkel .
43013012	A lao kotin widener nä ar akan , a kotin pur on japwilim a likau en liki . A pil kaipokedi ni tepel majani on irail : Komail ajaer me I wiai on komail er ?
43013013	Komail kin adane kin ia Jaunpadak o Kaun , ari me pun , pwe iei nai .
43013014	Ari , ma nai , Kaun o Jaunpadak widen nä omail , komail ari pil widen nä omail pena .
43013015	Pwe I ki on komail er janjal mau eu , pwe komail en kaalemoni ia , o wia , duen I wiai on komail .
43013016	Melel , melel I indai on komail , ladu me jota laude jan a jaumaj , de me pakadarado me jota laude jan me kadarado i .
43013017	Ma komail aja mepukat , komail meid pai , ma komail wiada .
43013018	Kaidin komail karoj , me I indinda . I aja , me I piladar . A pwe kijin likau en pwaida : Me ian ia kankan prot , kin tiaki ia di .
43013019	Anjau wet I indai on komail mepukat mon a pan wiaui , pwe a lao wiaui , komail en pojon , me nai i .
43013020	Melel , melel I indai on komail , meamen me kajamo , me I kadar wei , kin kajamo ia , a me kin kajamo ia , kin kajamo , me kadar ia do .
43013021	Iejuj lao kotin majani wei mepukat , ap kupurola kadede majani : Melel , melel I indai on komail , amen komail pan pan ia la .
43013022	Japwilim a tounpadak kan ap joupei pena o jaja , ij i , me a kotin majanieki .
43013023	A amen japwilim a tounpadak kan , me Iejuj kotin kupura mauki , momod ni tepel impan Iejuj .
43013024	Jimon Petruj ap olol on i , en idok , ij i me a kotin majani .
43013025	I ap kai on pan kupur en Iejuj potoan on i : Main , ij i ?
43013026	Iejuj kotin japen : Iei i , me I pan ki on kijin prot i lao kaduedier nan dal o . A lao kotin kaduedier kijin prot o , a kotiki on Iudaj Ijkariot nain Jimon .
43013027	A lao tunole kijin prot o , Jatan ap tilon lole . Iejuj ap kotin majani on i : Wiada madan , me koe pan wiada !
43013028	A jota , ren me momod ni tepel , aja , da me a kotin majanieki on i met .
43013029	Pwe akai kiki on , me Iejuj kotin majani on i : Netie don kitail kapwa en kamadip o , de a en ki on me jamama ko meakot , pwe a kin wewa ed en moni .
43013030	A lao tunoler kijin prot , ap madan pedoi wei , a waja ponier .
43013031	A lao pedoi janer , Iejuj ap kotin majani : Nain aramaj ari linanlar , o Kot me linana kilar i .
43013032	Ma Kot linan kilar i , Kot ap pan pil kalinanaki pein i . A pan madan kalinanada i .
43013033	Jeri ko , I pan ieian komail anjau kij , komail pan rapa kin ia , a duen I indai on Juj akan : Waja me I pan kola ia , komail jota pan kak on . Iei duen I pil indai on komail anjau wet .
43013034	I ki on komail kujoned kap eu , pwe komail en poke pena , duen I pok on komail er , iei duen komail en poke pena !
43013035	Pwe i me karoj pan ajaki , me komail ai tounpadak kan , ma komail limpok pena .
43013036	Jimon Petruj potoan on i : Main , re pan kotila ia ? Iejuj kotin japen i : Waja me I pan kola ia , koe jota kak idauen ia anjau wet , a koe pan idauen ia eu ran .
43013037	Petruj potoan on i : Main , da me i jo kak idauen ir ki met ? I pan kajela maur i pweki komui .
43013038	Iejuj kotin majani on i : Koe pan kajela maur om pweki nai ? Melel , melel I indai on uk , mon malek pan kakorot , koe pan kamam kin ia pan me jili pak .
43014001	MONION omail der padau ! Komail kin pojon Kot ; en pil pojon ia !
43014002	Nan tanpaj en Jam ai pera toto mia . Ma jo I pan indai on komail . Pwe I kokolan kaonopada deu ’mail ,
43014003	Ma I kola kaonopada deu ’mail , I pan puredo , uk komail don ia . Pwe waja I kin mi ia , komail en pil mi ia .
43014004	A komail aja , waja I kola ia , o komail aja al o .
43014005	Tomaj potoan on i : Main , je jaja , waja re pan kotila ia , o pala je pan aja al o ?
43014006	Iejuj kotin majani on i : Nai me al , o melel , o maur , jota me kak kodon Jam , ma jo nai .
43014007	Ma komail aja ia er , komail pil aja Jam ai . A komail aja i jan anjau wet kokolata o kilanadar i .
43014008	Pilipuj potoan on i : Main , kotin kajale don kit Jam , kit ap pan nenenla !
43014009	Iejuj kotin majani on i : Pilipuj , I ieian komail er anjau warai , a koe jo wewe kin ia ? Me kilan ia er i me kilanadar Jam . A iaduen om indada : Kajale on kit Jam ?
43014010	Koe jo kamelele , me nai podidi on Jam o Jam podidi on ia ? A padak kan , me I ki on komail , kaidin pein ai , a en Jam , me mi re i , i me kin wiawia dodok pukat .
43014011	Kamelele ia , nai podidi on Jam , o Jam kin podidi on ia ; a ma jo , komail kamelele ia pweki ai wiawia kan .
43014012	Melel , melel I indai on komail , meamen pojon ia , a pil pan wiawia dodok kan me I kin wiawia , o a pan wiada , me lapa jan mepukat , pweki I kokola ren Jam .
43014013	A meakot komail pan poeki ni ad ai , iei me I pan wia , pwe Jam en linana kida Na .
43014014	Ma komail pan poeki maekot ni ad ai , I pan wia .
43014015	Ma komail pok on ia , en kapwaiada ai kujoned akan !
43014016	A I pan poeki ren Jam , a i me pan porone don komail amen jaunkamait , pwen mi re omail kokolata .
43014017	Nen en melel , me jappa jo kak ale , pwe re jota kilan i pil jota aja i . A komail aja i pwe a kin mi re omail , o a pan mi lol omail .
43014018	I jota pan mueid on komail , en japoupou , I pan ko don komail .
43014019	Anjau kij jappa jolar pan kilan ia , a komail kin kilan ia . Nai me maur , o i me komail pil pan memaureki .
43014020	Ni ran o komail pan aja , me nai podidi on Jam ai o komail podidi on ia o nai on komail .
43014021	Me aleer ai kujoned akan o kapwaiada , iei me kin pok on ia , a me kin pok on ia , kin konekon ren Jam ai , a I pan pok on i , o kajanjale on i pein nai .
43014022	Iudaj , kaidik Ijkariot , potoan on i : Main , iaduen re pan kotin kajanjale on kit pein ir , a on jappa jo ?
43014023	Iejuj kotin japen majani on i : Ma meamen pok on ia , a pan kapwaiada ai padak kan , a Jam ai pan pok on i , a je pan ko on re a kaukaujon re a .
43014024	A me jo pok on ia , jota kin kapwaiada ai padak kan . A kaidik ai padak , me komail kin ron , a en Jam o , me kadar ia dor .
43014025	Mepukat I padaki on komail er ni ai mi re omail .
43014026	A jaunkamait , Nen jaraui , me Jam o pan poronedo ni ad ai , i me pan kawewe on komail meakaroj o kataman kin komail me I padaki on komail er .
43014027	I mueid on komail popol . Ai popol me I ki on komail , kaidin duen jappa kikida , me I ki on komail . Monion omail der patau , pil der majak .
43014028	Komail ronadar , me I indai on komail er , I koko wei o pan pure don komail . Ma komail pok on ia , komail pan perenki , me I kokola ren Jam , pwe Jam o me lapa jan ia .
43014029	Anjau wet I indai on komail er mepukat , mon a pan wiaui , pwe a lao wiaui , komail en pojon .
43014030	I jolar pan kajokajoi toto on komail , pwe kaun en jappa o kokodo , a jota a meakot re i .
43014031	A pwe jappa en aja , me I kin pok on Jam , o me I kin wiawia duen me Jam majani on ia er , kitail en uda kokowei !
43015001	NAI wain melel pot , a Jam ai jaumat .
43015002	Ra karoj , me podidi on ia , ap jota wa , a kin lepuke jan , a karoj me wa , a kin koko , pwen wa totola .
43015003	Komail ari makelekel kidar padak , me I ki on komail er .
43015004	Komail podidi on ia o nai on komail . Ra jota kak pein wa , ma a jo podidi on wain , iduen komail , ma komail jo podidi on ia .
43015005	Nai wain pot , a ra kan komail . Me podidi on ia o nai on i , iei i , me kin wawa toto ; pwe komail jota kak wia meakot ma jota nai .
43015006	Meamen jo podidi on ia , pan lokidokila dueta ra , ap monedi ; aramaj kin waja ir pena , kaje ir ala nani iai , ir ari pan ronala .
43015007	Ma komail podidi on ia , o ai padak kan podidi on komail , komail pan poeki meakot , me komail mauki , a a pan pwai on komail .
43015008	Nan i me Jam ai kalinana kila , omail wawa toto , o komail pan wiala ai tounpadak kan .
43015009	Due Jam o pok on ia er , iduen I pil pok on komail ; komail podidi on ai limpok !
43015010	Ma komail pan peiki on ai kujoned akan , komail pan podidi on ai limpok , duen I kin peiki on en Jam ai kujoned akan , o podidi on a limpok .
43015011	Mepukat I padaki on komail er , pwe ai peren en podidi on komail , o omail peren en unjokela .
43015012	Nan iet ai kujoned : Komail en poke pena , duen i pok on komail er .
43015013	Jota me a limpok laude jan met , me pan mueid kila maur i kompokepa kan .
43015014	Komail me kompokepa i , ma komail wiawia , me I indai on komail .
43015015	I jolar kaadaneki komail ladu , pwe ladu jaja , me a jaumaj kin wia . A I kaadane kin komail kompokepa i kan , aki I kajale on komail er karoj , me I ronadar jan ren Jam ai .
43015016	Kaidin komail me pil ia dar , a nai me piladar komail o kilele on komail , en kokowei kapareda wa , o omail wa en mimieta , pwe karoj , me komail pan poeki ren Jam ni ad ai , a pan kotiki on komail .
43015017	A iet me I panaui kin komail , komail en poke pena !
43015018	Ma jappa kailon kin komail , komail en aja , me a kailon kin ia mo omail .
43015019	Ma kijan jappa komail , jappa pan pok on me a ; a komail kaidin kijan jappa , pwe I pil komail dar jan jappa , iei me jappa kailon kin komail .
43015020	Tamatamanda kajoi o , me I kajoia on komail er : Ladu me jota laude jan a jaumaj ma re kame ia er , re pil pan kame komail . A ma irail pan kapwaiada ai padak , re pil pan kapwaiada omail .
43015021	A mepukat karoj re pan wiai on komail pweki ad ai , aki ar jo aja me kadar ia dor .
43015022	Ma I jo kodo o padaki on irail , nan jota pan dip arail , a met jota peikid pan dip arail .
43015023	Me kailon kin ia , pil kin kailonki Jam ai .
43015024	Ma I jo wiadar dodok kan nan pun arail , me jota amen wiadar , nan jota pan dip arail . A met irail kilaner o kailon kin ia er o pil Jam ai .
43015025	A mepukat wiauier pwe majan o en pwaida , me intinidier nan arail kapun : Irail kailon kin ia , a jota karepa .
43015026	A jaunkamait lao kodoer , me I pan kadarado jan ren Jam , iei Nen en melel , me kin kodo jan ren Jam , i me pan kadede nai .
43015027	A komail pil pan kadede , pwe komail ian ia er jan ni tapi o .
43016001	MEPUKAT I padaki on komail er pwe komail der makarada .
43016002	Irail pan kaje komail la jan nan jinakoke , a eu anjau kokodo , meamen kame komail la , pan kiki on , me a papa Kot .
43016003	A mepukat re pan wiai on komail , pweki ar jaja Jam o nai .
43016004	A mepukat I padaki on komail er , pwe anjau lao leler , komail en tamanda , me I indai on komail er . A mepukat I jota indai on komail er ni tapi o , pwe I ieian komail .
43016005	A met I kola ren me kadar ia do , a jota amen komail kin idok re i : Ia waja kom pan kola ia ?
43016006	A pweki ai padaki on komail mepukat , monion omail me dir en injenjued .
43016007	Ari jo , I kajoi on komail melel , me mau on komail I en kola . Pwe ma I jo kola jaunkamait jota pan pwara don komail . A ma I kola , I pan kadara don komail i .
43016008	A i lao kodo , a pan kajaui on jappa dip , o pun , o kadeik .
43016009	Duen dip , pweki irail jota pojon ia .
43016010	Duen pun , pweki I kola ren Jam , o komail jolar pan kilan ia .
43016011	A duen kadeik o , pweki kaun en jappa wet me pakadeikadar .
43016012	I men padaki on komail me toto , a met komail jota kak on .
43016013	A Nen en melel lao pwarado , a pan padaki on komail melel akan karoj . Pwe a jota pan padaki wei jan nan pein i , a meakot a pan ron , i me a pan indada . O a pan kajale on komail meakan me pan wiaui .
43016014	A pan kalinana ia da , pwe a pan ale me ai o kajale on komail .
43016015	Japwilim en Jam meakaroj , iei me pil udan ai . I me I indakier , me a pan ale me ai o kajale on komail .
43016016	Murin anjau kij komail jolar pan kilan ia ; o pil murin anjau kij , a komail pan kilan ia , pwe I kola ren Jam .
43016017	Japwilim a tounpadak kai ap indada nan pun ar : Dakot met , me a kotin majani on kitail : Murin anjau kij komail jolar pan kilan ia , o pil murin anjau kij , a komail pan kilan ia , pwe I kokola ren Jam ?
43016018	Irail ap indada : Dakot murin anjau kij , me a kotin majanieki ? Kitail jota weweki , me a kotin majani .
43016019	A Iejuj kotin ani , me re men idok re a , ap kotin majani on irail : Komail kakaaki nan pun omail , me I indada : Murin anjau kij komail jolar pan kilan ia , o pil murin anjau kij , a komail pan kilan ia .
43016020	Melel , melel I indai on komail , komail pan janejan o mamaiei , a jappa pan pereperen ; komail pan mamauk , a omail mauk pan wiki on popol .
43016021	Li o ni a pan naitik kin injenjued , aki a anjau leler ; a a lao naitikidier jeri o , a jolar kin tamanda a injenjued , aki a peren kida , me aramaj amen ipwidi on jappa .
43016022	Pil dueta komail kin injenjued anjau wet . A I pil pan kilan komail o monion omail pan pereperen . A jota me pan atia jan komail omail peren .
43016023	A lao ni ran o komail jota pan idok re i meakot . Melel , melel I indai on komail , ma komail pan poeki meakot ren Jam ni ad ai , a pan kotiki on komail .
43016024	Jan maj kokodo komail jota poeki meakot ni ad ai . Poeki , a komail pan ale ; pwe omail peren en unjokela .
43016025	Mepukat I padaki on komail er ni karajeraj akan . A eu anjau kokodo , me I jolar pan padapadak ni karajeraj , pwe I pan janjal padaki on komail duen Jam .
43016026	Lao ran o komail pan poeki ni ad ai . A I jota indai on komail , me I pan kapakapa kin komail ren Jam .
43016027	Pwe Jam pein pok on komail , pweki komail pok on ia er o kamelele , me I kodo jan ren Kot .
43016028	I kodo jan ren Jam o kodido jappa ; I pil kokola jan nin jappa , kokola ren Jam .
43016029	Japwilim a tounpadak kan potoan on i : Majani , anjau wet re kin kotin janjal padaki on kit o jolar ni karajeraj .
43016030	Kit ap ajaer , me re kotin manier meakaroj , o re jota mau on , amen en idok meakot re omui . I me je pojonki , me re kotido jan ren Kot .
43016031	Iejuj kotin japen irail : Komail pojonlar met ?
43016032	Kilan , anjau kokodo , ari a leler , me komail pan kamueit pajan , amen amen nan udan deu a o kaje ia la . I ap pan kelep ; ari jo , I jota kin kelep , pwe Jam o ieian ia .
43016033	Mepukat I padaki on komail , pwe komail en popole kin ia . Nan jappa komail kin kalokolok , ari jo , komail popol , pwe I kaloedier jappa .
43017001	IEJUJ kotin majani wei mepukat , ap kotin majanda nanlan majani : Jam ai , anjau o leler , en kalinanada japwilim omui Ol , pwe japwilim omui Ol en pil kalinanada komui .
43017002	Duen komui kotiki on i er manaman , en poedi uduk karoj , pwe a en ki on karoj , me komui ki on i er , maur joutuk .
43017003	A iet maur joutuk : Ren aja komui la , me komui ta Kot melel , o Iejuj Krijtuj , me komui kadarador .
43017004	I kalinana komui dar nin jappa , I kanikialar dodok , me komui kotiki don ia , I en wiada .
43017005	A met Jam ai , kom kotin kalinana kin ia pein omui linan , me I linanakier , ni ai mi re omui , ni jappa jaikenta mia .
43017006	I kajanjale on aramaj akan mar omui , me komui ki on ia er jan nin jappa . Irail udan noumui , a komui ki on ia er irail ; a re kin kapwaiada omui majan .
43017007	A met re ajalar , me karoj , me komui ki on ia er , pwili jan komui .
43017008	A majan akan , me komui ki on ia er , i me I ki on irail er , o irail aleer o wewekilar melel , me I pwarado jan komui , o re pojonlar , me komui kadar ia dor .
43017009	I kin kapakapa kin ir , I jota kin kapakapa kin jappa , a irail , me komui ki on ia er , pwe noumui irail .
43017010	Pwe karoj me ai , iei noumui ; a karoj me noumui , iei ai o I linan kin irail lar .
43017011	I jolar mi jappa , a mepukat mi jappa . I kola re omui . Jam ai jaraui , kanikid irail ni mar omui , me komui ki on ia er , pwe irail en me ta men dueta kita .
43017012	Ni ai mi re irail , I nikid irail er ni mar omui , me komui ki on ia er ; I nikid irail er ; jota amen ir jalonalar , jeri jalonala eta , pwe kijin likau en pwaida .
43017013	A met I koko wei re omui . I padaki wei mepukat nan jappa , pwe ai peren unjok en mi re ’rail .
43017014	I ki on irail er omui majan , o jappa kailon kin irail er , pwe irail kaidin kijan jappa , dueta , nai kaidin kijan jappa .
43017015	I jota kin poeki , komui en wa irail jan nin jappa , a pwe komui en pera wei jan irail me jued .
43017016	Irail kaidin kijan jappa , dueta nai kaidin kijan jappa .
43017017	Kajaraui kin ir ala melel , pwe me melel omui majan .
43017018	Duen komui kadar ia don jappa , iduen I kadar ir alan jappa .
43017019	I kajarauila pein nai pweki irail , pwe irail kajaraui kila melel .
43017020	A kaidin mepukat eta , me I kapakapaki , a pil irail , me pan pojon ia pweki arail padak .
43017021	Pwe irail karoj en me ta men , duen komui Jam podidi on ia o nai on komui , pwe irail en pil me ta men re ata , pwe jappa en pojon , me komui kadar ia dor .
43017022	A linan , me komui ki on ia er , I ki on irail er , pwe irail en me ta men , dueta kita me ta men .
43017023	Nai on irail , o komui on ia , pwe re en jon laieu , pwe jappa en aja , me komui kadar ia dor , o pok on irail , dueta komui pok on ia er .
43017024	Jam , I men , irail , me komui ki on ia er , en pil mi waja , me I kin mi ia , pwe ren ududial ai linan , me komui ki on ia er , pwe komui pok on ia er mon jappa a tapidar .
43017025	Jam ai pun , jappa jaja komui , a nai me aja komui , a mepukat ajaer , me komui kadar ia dor .
43017026	O I kajale on irail er mar omui . O I pan pil kajaleda i , pwe limpok ota , me komui poke kin ia er , en podidi on ir o nai on irail .
43018001	IEJUJ lao kotin majanier mepukat , ap kotila palilan pil Kidron , o japwilim a tounpadak kan ian i : Matuel eu mi waja o , me i o japwilim a tounpadak kan kotilon on lole .
43018002	A Iudaj me panala i , pil aja waja o , pwe Iejuj o japwilim a tounpadak kan kin purepure waja o .
43018003	Iudaj lao aleer pokon o papa kan jan ren jamero lapalap o Parijär akan , ap kokiieila lamp , o jer akan , o kapwa en pei kan .
43018004	A Iejuj me kotin manier meakaroj , me pan pit i , kotiei won irail majani on irail : Ij me komail rapaki ?
43018005	Re japen i : Iejuj men Najaret . Iejuj kotin majani on irail : Nai i . A Iudaj , me panala i , pil u ian irail .
43018006	Iejuj lao kotin majani on irail : Nai i , re ap puioki jan , pupodi on nan pwel .
43018007	A pil kotin kainoma re irail . Ij me komail rapaki ? Irail inda : Iejuj men Najaret .
43018008	Iejuj kotin majani : I indai on komail er , me nai i . Ari , ma komail rapakin ia , en purewei jan mepukat !
43018009	Pwe lepen majan en pwaida , me a kotin majanier : Jota amen irail , me komui ki on ia er , me jalonalar .
43018010	A Jimon Petruj , me na kodlaj mia , ap uja pajan , päleki en jamero lapalap a ladu , päle pajan jalon a pali maun . A ladu o me ad a Malkuj .
43018011	Iejuj ap kotin majani on Petruj : Kapure on om kodlaj nan deu a ! Da , dal o , me Jam o kotiki on ia er , i ender nim ?
43018012	Ari , pokon o , o ar kaun , o papa en men Juj akan jaikidi Iejuj o jaliedi i .
43018013	O kalua maj ren Anaj , pwe i jam en Kaipaj a paud o jamero lapalap ni par o .
43018014	Iei i Kaipaj , me indai on Juj oko : Me mau , aramaj ta men en kam kila aramaj akan .
43018015	A Jimon Petruj o pil amen tounpadak idauenla Iejuj . A tounpadak men et , me jamero lapalap ajaer , ian Iejuj kotilon on nan matuel en jamero lapalap .
43018016	A Petruj u liki impan wanim o . Tounpadak teio , me jamero lapalap ajaer , pedoi jan kajokajoi on me jinjila wanim o ukelon on Petruj lole .
43018017	Jeripein o , me jinjila wanim , ap indai on Petruj : Kaidin amen ren tounpadak kan en aramaj men et koe ? A inda : Nai jo .
43018018	A ladu o papa kan u waja o , jaunda kijiniai , pwe a kapau ; irail raneran ia , a Petruj pil ian u raneran .
43018019	Jamero lalalap ap kalelapok ren Iejuj duen japwilim a tounpadak kan o duen a padak .
43018020	Iejuj kotin japen i : I padapadak janjal on jappa ; anjau karoj I kaukawewedar nan jinakoke o nan im en kaudok , waja me Juj oko karoj kin pokon pena ia ; a jota man meakot , me I padak waja rir .
43018021	Da me kom peidokki re i ? Kalelapok ren me ron ia er , me I padaki on irail er , kilan , re aja , me I indada .
43018022	Ni en Iejuj a kotin majani met , amen jan ren papa ko , me uda impa , ap pikir jilan en Iejuj indada : Iduen om japen on jamero lapalap ?
43018023	Iejuj kotin japen i : Ma ai lokaia jued , koe ap kadede ki duen a jued , a ma me pun menda koe pikir ia ?
43018024	A Anaj ap kadar won jenjal ren jamero lapalap Kaipaj .
43018025	A Jimon Petruj u , raneran irail ap indai on i : Ele koe pil amen a tounpadak kan ? A kamamada indada : Nai jo .
43018026	Ladun jamero lapalap amen , me jauneki ol o , me Petruj pale jan jalon a , ap indada : Kaidin koe me i kilaner re a nan matuel o ?
43018027	Petruj ap pil kamamada . Malek madan kakorotada ,
43018028	Irail ap kalua jan Iejuj ren Kaipaj , walan nan im en kadeik . Ari , me jankonai . A irail jota pedelon on nan im en kadeik , pwe re de kajaminela pein irail , pwe re en kak on tunole paja .
43018029	Pilatuj ap pedoi won re irail indada : Da me komail karauneki aramaj men et ?
43018030	Irail japen indan i : Ma men et jota me jued amen , je jota pan panalan komui i .
43018031	Pilatuj ap majani on irail : Pein komail ale i , kadeikada i duen omail kapun . Juj oko ap indai on i : A jota muei on kit , jen kamela amen .
43018032	Pwe majan en Iejuj en pwaida , me a kotin majanieda , pwen kajaleda , duen a pan kamatala .
43018033	A Pilatuj pur on nan im en kadeik ekeredo Iejuj , kalelapok re a : Komui Nanmarki en Juj akan ?
43018034	Iejuj kotin japen i : Kom indada mepukat jan nan pein omui pam ? De akai indai on komui duen nai ?
43018035	Pilatuj japen : Da , men Juj amen nai ? Toun jap omui o jamero lapalap akan pana don ia komui ; da me komui wiadar ?
43018036	Iejuj kotin japen : Ai wei kaidin men jappa et . Ma ai wei men jappa et , nan ai papa kan pan pepeita , pwe I ender pan panalan Juj akan ; a kaidin ai wei anjau wet ,
43018037	Pilatuj ap indai on i : Ari , Nanmarki amen komui ? Iejuj kotin japen : Komui me inda , me Nanmarki amen nai . I me I ipwikidier o pwara kidon jappa pwe I en kadede melel . Kijan melel akan kin roneron nil ai .
43018038	Pilatuj indai on i : Dakot melel ? A lao indawei mepukat , ap pil pedoi on ren men Juj indai on irail : I jota man diar dip a .
43018039	A tiak eu mi re omail , i en lapwada meamen ni paja . Komail jo men , i en lapwadan komail Nanmarki en Juj akan ?
43018040	Irail karoj pil weriwereda indada : Kaidik men et , a Parapaj ! A Parapaj me lolap amen .
43019001	PILATUJ ap ale Iejuj wokida i .
43019002	A jaunpei ko irada el en tek eu , rap kidan pon kadokenmai o kapwataki i likau waitata .
43019003	Re ap kai don i indada : Ion Nanmarki en Juj akan ! O re pikir jilan i .
43019004	Pilatuj ap pil pedoi indai on irail : Kilan , i wa don komail i , pwe komail en aja , me i jota diaradar dip a .
43019005	Iejuj ap kotieila , kapwataki el en tek o likau pup waitata . A indai on irail : Kilan , jon en aramaj o !
43019006	Jamero lapalap o papa ko lao udial i , irail ap weriwereda indada : Kalopuela i ! Kalopuela i ! Pilatuj indai on irail : Pein komail ale i kalopuela i ! Pwe i jota diar dip a .
43019007	Juj oko japen i : At kapun mia , a duen at kapun a pan kamatala , pwe a wiaki japwilim en Kot pein i .
43019008	Pilatuj lao ronadar mepukat , ap majapwekadar kaualap ,
43019009	O purelon on nan im en kadeik o , kalelapok ren Iejuj : Komui koti jan ia ? A Iejuj jota kotin japen i .
43019010	Pilatuj ap indai on i : Komui jota japen ia ? Komui jota aja , me i manaman on kapiti uk ala o pil manaman on kalopue uk ala ?
43019011	Iejuj kotin japen : Jota man om manaman en kaoe ia , ma a jo muei on komui jan poa . Ari , dip en me pana ia don komui er me lapa jan .
43019012	Ari , Pilatuj ap jon kapitila i , a Juj oko weriwer indada : Komui kaidin kompoke pan Jija , ma komui pan kapitila men et . Meamen kajapwiladan nanmarki pein i kin palian Jija .
43019013	Pilatuj lao ronadar kajoi pukat ap kapwareda Iejuj , kaipokedi pon deun kadeik , waja me adaneki Pepment , a ni lokaia en Ipru : Kapata ,
43019014	A i ran en onop on paja impan auer kawonu . I ari majani on Juj oko : Kilan , omail Nanmarki !
43019015	A re weriwereda : Jikenewei ! Jikenewei ! Kalopuela i ! Pilatuj majani on irail : Da , i en kamela omail Nanmarki ? Jamero lapalap akan japen : Jota at nanmarki , Jija eta .
43019016	I ari panalan irail i , pwen lopuela . Rap koledi Iejuj kaluala .
43019017	A pein i kotin wa a lopu , kotilan waja me adaneki wajan pondal , a ni lokaia en Ipru : Kolkata ,
43019018	Waja re kalopuela i ianaki riamen , amen ni pali maun , a amen ni pali main , a Iejuj nan pun ara .
43019019	Pilatuj ap pil wiadar intin eu , kakonei on pon lopu o . A iet intin : Iejuj en Najaret , Nanmarki en Juj akan .
43019020	Juj akan me toto , me wadokedi intin wet , pwe waja Iejuj kotin lopuela ia , me jalon kanim o . A intin o wiauier ni lokaia en Ipru o Krik o Latain .
43019021	Ari , jamero lapalap oko potoan on Pilatuj : Der intiniedi : Nanmarki en Juj akan , a me a indada : Nai Nanmarki en Juj akan !
43019022	Pilatuj japen : Me i intiniedier , i eta ai intin .
43019023	Jaunpei ko lao kalopuela Iejuj , rap ale japwilim a likau kan , lepuk pajan , wiakida pakij paieu , pakij eu on amen amen en jaunpei ko o pil japwilim a jakit , me jo deidei pena , a pon ta jan poa lel pa .
43019024	Irail ap kajoi nan pun arail : Kitail ender ter pajan i , a kadoropwaki , me pan aneki , pwe kijin likau en punala , me indinda : Irail nek pajan ai likau kan nan pun ar o kadoropwa ai jakit . Iei me jaunpei ko wiakida mepukat .
43019025	A in en Iejuj u ni tapin lopu en Iejuj , o ri en in a Maria , en Kleopaj a paud , o Maria men Makdala .
43019026	Iejuj lao kotin majani in a o tounpadak men u imp a me a kotin kupura mauki , ap kotin majani on in a : Li , kilan noum ol !
43019027	Ap kotin majani on tounpadak o : Kilan in om ! Ari , jan ni auer ota tounpadak o apwali i .
43019028	Iejuj lao kotin manier , me meakaroj nikier , ap kotin majanier : I men nim pilada , pwe kijin likau en punala .
43019029	A kajak mi waja o , me audeki pineka . Irail kaduedi lim eu nan pineka , ki on ni alek apot , kidalan ni jilan i .
43019030	Iejuj lao kotin uraker pineka , ap kotin majani : A nikier . I ari kotin kamotauiedi kadokenmai , kadarala nen e .
43019031	Juj oko ap poeki ren Pilatuj , me nä arail en katipitip pajan o ren wijiki jan , pwe war arail ender lanelan nin lopu ran en japat . Pwe iei ran o ran en kaonop , pwe iei ran en japat o me lapalap .
43019032	Jaunpei ko ap kai on , katip pajan nä en me pali et o en me teio , me ian lopuelar .
43019033	A re lao kai on Iejuj o diaradar , me a matalar , rap jota katip pajan aluwilu a kan .
43019034	A jaunpei men dokoki katieu pot panepan a ; madan nta o pil kujekujewei .
43019035	A me udial mepukat , kin kadede o a kadede me melel , o a aja , me a kin kadede , iei me melel , pwe komail en pil pojon .
43019036	Pwe mepukat wiauier , pwe kijin likau en punala : Aluwilu a jota pan tip pajan .
43019037	O pil eu kijin likau kin inda : Irail pan kankakil i , me re dokodi .
43019038	Murin mepukat Iojep men Arimatia , tounpadak en Iejuj amen , ari me rir , pweki a majak Juj oko , ap poeki ren Pilatuj , en mueid on i kalep en Iejuj . Pilatuj ari mueid on i . I ari waiki jan kalep en Iejuj .
43019039	Nikodemuj me poto don Iejuj ni pon , pil kodo , wado paun epuki en potik en mire o aloj .
43019040	Irail ap ale kalep en Iejuj , kidimki pena likau linen kai ianaki pomau kan , duen tiak en Juj akan , ni ar kin jarepedi .
43019041	A waja me a kotin lopuela ia , matuel eu mia ia , a nan matuel joujou kap eu mia , me jaikenta amen jaredi ia .
43019042	I waja me ira nekidala Iejuj , pweki ran en kaonop en Juj akan , o joujou me koren .
43020001	NI ran kaieu en wik Maria men Makdala pwara don joujou o nin joran , a jaikenta ran pajan , ap diaradar , me takai o katapur janer mon joujou o .
43020002	I ap tana wei , ko don Jimon Petruj o tounpadak teio , me Iejuj kotin kupura mauki , indai on ira : Irail wa janer Kaun o nan joujou o , a je jaja , waja re kidi on ia i .
43020003	Petruj ari koieila o tounpadak teio ap ko don joujou o .
43020004	Ira wiaki eu tana wei , a tounpadak teio me madan mon Petruj lel joujou maj .
43020005	A lao itiokidi , ap kilanada likau linen wonon , ap jota pedelon on lole .
43020006	Jimon Petruj ap kokodo idauen i , ap pedelon on nan joujou o , diarada likau linen ko wonon .
43020007	O lim en pudo me pira a kadokenmai , me jota ian likau linen ko ; a lim pena waja toror .
43020008	A tounpadak teio me tion don joujou o , ap pil ko on lole ; i ari diarada o pojonla .
43020009	Pwe ira kaikenta weweki kijin likau , me a en iajada jan a matala ,
43020010	Tounpadak ko ap pur oner nan deu ’ra .
43020011	A Maria u liki jal on joujou o janejan . O ni a janejan a poridi , kilanlon on nan joujou o ,
43020012	Kilanada tounlan riamen momod ia , kapwateki likau pwetepwet , amen liman kadokenmai a amen liman aluwilu a kan , waja kalep en Iejuj kotikot iaer ,
43020013	Ira ari majani on i : Li , da me koe janejanki ? A indai on ira : Aki irail wa janer ai Kaun , a i jaja , waja re kidi on ia i .
43020014	A lao indada met , ap joupei wei kilaner Iejuj kotia u o jaja , me i Iejuj .
43020015	Iejuj kotin majani on i : Li , da me koe janejanki ? Ij me koe kin raparapaki ? A kiki on , me i me jaumat o , ap indan i : Main , ma komui wa janer i , indai on ia , waja komui kidi on ia i , i ap pan wala jan i .
43020016	Iejuj ap kotin majani on i : Maria ! I ari joupei on , potoan on i : Rapuni ! Iet wewe : Jaunpadak .
43020017	Iejuj kotin majani on i : Der jair ia , pwe I kaikenta pwarala ren Jam ai , a kola ren ri ai kan , kaire kin irail , I kokodala ren Jam ai o Jam omail , ren ai Kot o omail Kot ,
43020018	Maria men Makdala kodo kaireki tounpadak kan , me a kilanadar Kaun o , o me a kotin majani on i mepukat .
43020019	Lao nin jautik en ran ota , ni ran kaieu en wik , ni wanim ko me ritidier , waja tounpadak kan pokon pena ia , pweki ar majak Juj oko , Iejuj ap kotido u nan pun arail , majani on irail : Komail popol !
43020020	A lao majaniada met , ap kajale on irail lim a kan o panepan a . Tounpadak kan ap perenda ni ar kilanada Kaun o .
43020021	Iejuj ap pil kotin majani on irail : Komail popol ! Duen Jam o kadar ia do , iduen I kadar komail la .
43020022	A lao majanier met , ap nidi on irail majani : Komail ale Nen jaraui !
43020023	Me komail pan lapwada dip ar akan , re lapwadar ; o me komail katenedie dip ar akan , pan tenedier .
43020024	A Tomaj amen ekriamen , me adaneki Didimoj , jota ian irail , ni Iejuj kotin pwarador .
43020025	Tounpadak teio ap indai on i : Je kilaner Kaun o . A i me indai on irail : Ma i jota pan kilan lip en mata nan lim a kan , o kilon on nan lip en mata jondi en pa i , o kilon on pa ni panepan a , i jota pan pojon .
43020026	Murin ran walu japwilim a tounpadak kan pil pokon pena , o Tomaj ian irail . Wanim ko lao ritidier , Iejuj ap kotido , u nan pun arail majani : Komail popol !
43020027	Ap kotin majani on Tomaj : Kido jondin pa om o kilan pa i kat , o kido pa om , kilon on nan panepan ai , o der jopojon , a pojon ta !
43020028	A Tomaj japen indan i : Ai Kaun o ai Kot !
43020029	Iejuj kotin majani on i : Pweki om kilan ia er , koe pojon kilar , a meid pai , me kaikenta kilan ap pojon .
43020030	Kilel toto me jo intinidier nan puk wet , me Iejuj kotin wiadar nan pun en japwilim a tounpadak kan .
43020031	A mepukat me intinidier , pwe komail en pojon , me Iejuj me Krijtuj japwilim en Kot Ol . O komail en pojon ap aneki maur pweki mar a .
43021001	A MURIN mepukat Iejuj pil kajale on tounpadak kan pein i pon le en Tiperiaj ; a iet duen a kajaledar :
43021002	Jimon Petruj o Tomaj , me adaneki Didimoj , o Natanael men Kana nan Kaliläa , o nain Jepedäuj ol oko , o pil japwilim a tounpadak riamen me pokon pena ,
43021003	Jimon Petruj indai on irail : I pan kola laid . Irail indai on i : Je pil pan ian uk . Irail ari koieila , kereda pon kijin jop pot . A ni pon o re jota jaikidi meakot .
43021004	A lao waja ranier , Iejuj ap kotikot ni oror , a japwilim a tounpadak kan jaja , me i Iejuj .
43021005	Iejuj ap kotin majani on irail : Jeri ko , jota kan omail ? Re japen i : Jota .
43021006	A kotin majani on irail : Kaduedi uk o pali maun en jop o , a komail pan diarada . Irail ap kaduedi ; re ap jolar kak apiada pweki mam toto .
43021007	Tounpadak o , me Iejuj kotin kupura mauki , ap indai on Petruj : Iei Kaun o . Jimon Petruj loa ronadar , me i Kaun o , ap pira on a jakit en liki pwe a kilijo , ap lujedi on nan le o .
43021008	A tounpadak tei kan jeijei kodo nan kijin jop , pwe re jo doo jan jap o , ele tipon en pa riepuki , urakido uk o mam oko .
43021009	Irail leler jap , rap diaradar kijiniai o mam oko mi poa o prot .
43021010	Iejuj ap kotin majani on irail : Wado kijan jaik omail !
43021011	Jimon Petruj ap koda waikelon don nan jap uk o , me dir en mam kalaimun epuki limek jilimen ; mam me toto , ari jo , uk jota olar .
43021012	Iejuj kotin majani on irail : U kodo mana ! A jota amen ren tounpadak kan kak idok re a : Ij komui ? Pwe re ajaer , me i Kaun o .
43021013	Iejuj ap kotido limada prot , nek on irail o pil mam oko .
43021014	A i me kajilepak en Iejuj a kotin kajale on japwilim a tounpadak kan pein i , murin a iajada jan a matalar .
43021015	Irail lao manaer . Iejuj ap kotin majani on Jimon Petruj : Jimon , nain Iona , koe kin pok on ia mon mepukat ? A i potoan on i : Ei Main , ir me mani , me i kin pok on ir . A kotin majani on i : Apwali nai jippul akan !
43021016	A pil majani on i kariapak : Jimon , nain Iona , koe kin pok on ia ? A japen i : Ei Main , ir me kotin mani , me i kin pok on ir . A kotin majani on i : Apwali nai jip akan !
43021017	A kotin majani on i kajilepak : Jimon , nain Iona , koe kin pok on ia ? Petruj ap mamauki a peidok pan jilepak : Koe pok on ia ? A potoan on i : Main , ir me kotin mani meakaroj , re kotin mani , me i kin pok on ir . Iejuj kotin majani on i : Apwali nai jip akan !
43021018	Melel , melel I indai on uk , ni om manakap koe pein pirai uk pena , ap alu wei waja , me koe mauki . A koe lao likailapala , koe nek kida wei pa om akan , a amen pan pirai uk edi o kalualan waja , me koe kan kola ia .
43021019	I me a kotin kokop kidar , duen a pan kapinaki Kot a matala . A lao kotin majanier met , ap majani on i : Idauen ia !
43021020	Petruj ap joupewei , kilan tounpadak o idauen ira , me Iejuj kotin kupura mauki o me pil mi pan kupur a ni kamadip o kalelapok : Main , ij i , me pan pan komui la ?
43021021	Petruj lao kilaner i , ap indai on Iejuj : Main , menda men et ?
43021022	Iejuj kotin majani on i : Ma I mauki , a en mimieta I lao puredo , menda re om ? Koe en idauen ia !
43021023	Kajoi pot et ap loloki jili nan pun en jaulan kan , me dene tounpadak o jota pan mela . A Iejuj jota kotin majanier , me a jota pan mela , a : Ma I mauki , a en mimieta I lao puredo , menda re om ?
43021024	Iet tounpadak , me kadele mepukat o intiniedier mepukat ; a je aja , me a kadede me melel .
43021025	A jon toto , me Iejuj kotin wiadar a ma irail karoj pan intinidi , i lamelame , me jappa jota itar on koledi puk kan , me pan intinidi .
44001001	MAIN Teopiluj , i wiadar tapin kajoi duen meakan , me Iejuj kotin tapiadar , duen a wiawia o kaukawewe karoj .
44001002	Lao lel ran en a peukedala mon a kotin kakalik on wanporon akan , me a kotin piladar ren Nen jaraui ,
44001003	Me a pil kotin kajanjale on pein i ieiaj ki kilel melel toto murin a kalokolok o a pwara don irail ran paeijok o kapakaparokeki duen tiak en wein Kot .
44001004	A ni a kotikot re ’rail , a kotin kakaliki on irail , ren der kowei jan Ierujalem , a ren auiaui , inau en Jam lao pwaidar , me komail rona jan ia er .
44001005	Pwe Ioanej wia paptaij ki pil , a komail pan paptaij kila Nen jaraui ni eu ran me koren .
44001006	Irail lao pokon penaer , rap kalelapok re a potoan on : Main , anjau wet re pan kotin kapure don Ijrael wei o ?
44001007	A kotin majani on irail : Menda re omail , en aja anjau de auer , me Jam okila nan pein a manaman ?
44001008	A komail pan ale manaman en Nen jaraui , me pan di po omail ; komail ap pan ai jaunkadede kan nan Ierujalem , o Iudäa pon o Jamaria , o lel won irepan jappa .
44001009	A lao majanier mepukat , ap peukedalar ni ar kankakil , pali en dapok pali idandalar i jan mon maj arail .
44001010	Ni ar kilekilan nanlan , ni anjaun a kotidala , kilan , ol riamen mi nan likau pwetepwet , kotikot re ’rail .
44001011	Me pil majani : Ol en Kaliläa komail , da me komail jarakidan nanlan ? Iei Iejuj , me peukedala nanlan jan komail , a pan kotin puredo , duen komail udialer a kotidalar .
44001012	Irail ap purelan Ierujalem jan dol o , me ad a Oliwe , me koren ion Ierujalem ; a doo jan al en japat pot .
44001013	Irail lao kotilon on , ap kotidan nan pera poa , waja re kin kotikoteta , irail karoj : Petruj , o Ioanej , o Iakopuj , o Andreaj , o Pilipuj , o Tomaj , o Partolomäuj , o Matäuj , o Iakopuj nain Alpäuj , o Jimon Jelotej , o Iudaj ri en Iakopuj .
44001014	Mepukat karoj wiaki eu podidi on kapakap , li akai pil ian irail , o pil Maria in en Iejuj o ri a ol akan .
44001015	Ni ran oko Petruj ap uda nan pun en jaulan kan majani ( irail me impan epukiriek ) :
44001016	Ri ai kan , kijin likau en punala , me Nen jaraui kalokaia ki Dawid maj o iran Iudaj , me karedo , me jaikidi Iejuj oko .
44001017	Pwe a pil wadawad on kitail , er o aleer pwaij a dodok wet .
44001018	Nan ol men et pwaine kidar pwain en a japun jap eu , a ni a dikaudi , ap lop pajan o kananan kaped a ap poie jan .
44001019	Toun Ierujalem karoj ajada met . Ari , jap o adanekila akeldama ni pein arail lokaia ; iet wewe : Jap en nta .
44001020	Pwe a intinidier nan puk en pjalm : Im a en lijelipinala o jolar , me pan kaujon lole , a amen me pan ale a koa .
44001021	Ari , amen jan ren ol akan , me poden ian kitail er , ni anjau me Kaun Iejuj kotikot re atail ,
44001022	Jan ni muein paptaij en Ioanej kokodo lel ni ran o , me a kotin peukada jan kitail er , pan ian kitail wiala jaunkadede en a kotin iajada .
44001023	Irail ari kileledi riamen : Iojep iei Parjapaj , me pil ad a Iojtoj o Matiaj .
44001024	Irail ap kapakap majani : Main , ir me kotin mani monion en amen amen , re kotin kajanjaleda , ij me re kotin pilada ren me riamen et ,
44001025	Pwe i en ale pwaij a dodok wet o koa en wanporon , me Iudaj pupe jan , pwen kolan deu a .
44001026	Irail ap kadoropwada . A doropwa ko on Matiaj ; i ari ian wadawad on wanporon ekamen oko .
44002001	RAN en pentikoj lao leler , irail karoj kot pena waja ta kij .
44002002	A madan nil laud eu likamata nil en melimel peidido jan nanlan o kadirela im o waja , re kot pena ia .
44002003	A lo jiraneran akai likamata kijiniai pwarado jokedi pon amen amen .
44002004	Irail karoj ap dire kila Nen jaraui ap pikikidi padaki wei ni lokaia toror , duen Nen kotin kamajan irail ada .
44002005	Men Juj , ol lelapok ko jan nan wei karoj pan lan kaikairu Ierujalem .
44002006	Irail lao roner duen mepukat karoj , ap pokon penaer o puriamui kila , aki amen amen roner udan a lokaia .
44002007	Irail karoj poneponeki o puriamuiki indada : Kilan , kaidin mepukat karoj men Kaliläa , me kin padapadak ?
44002008	A daduen , kit kin ron irail amen amen ni udan nil atail ?
44002009	Men Partien , men Medien , men Elam , o toun Mejopotamien , o Iudäa , o Kapadojien , o Pontuj , o Ajien ,
44002010	O Prikien , o Pampilien , o Äkipten , o liman Lipien ; jalon Kirene , o men Rom , me mi waja et , karoj Juj oko o Projelit oko ,
44002011	Men Kreta o men Arapien , iaduen kitail kin ron kin irail udan nil atail ar katitiki manaman en Kot akan ?
44002012	Irail karoj ari pinidar o ponepondar , indada nan pun arail : Dakot met ?
44002013	Akai lalaue indada : Irail dire kila wain kap .
44002014	A Petruj ianaki ekamen oko ap kotida , kapitie laudeda majani on irail : Ol en Iudäa kan o komail karoj , me kaujon Ierujalem , komail en aja duen met , o komail ron maj ai padak !
44002015	Pwe mepukat kaidin jakaular , duen omail kiki on , pwe apton auer kajilu en ran wet ;
44002016	Pwe iei mepukat , me lolok ren jaukop Ioel :
44002017	Kot kotin majanier : Ieteten me pan wiaui ni imwilan ran akan : I pan kamoredi Nen i pon uduk karoj . Noumail ol o li akan ap pan deideikop , o noumail manakap akan pan kilekilan kaudial akan , o noumail di ma kan pan auramenda ;
44002018	A ni ran oko I pil pan kamoredi Nen i pon ai ladu o lidu kan , rap pan deideikop .
44002019	O I pan kapwareda manaman akai nanlan pali poa , o kilel akai nin jappa pali pa : Nta , o kijiniai , o adiniai ;
44002020	A katipin pan wukila rotorotala , a jaunipon pan wiala nta mon ran lapalap o linan en Kaun o pan pwarado .
44002021	O a pan wiaui ma meamen likwir on mar en Kaun o , a pan dorela .
44002022	Ari ol en Ijrael , komail ron kajoi pot et : Iejuj men Najaret Ol amen , me Kot kotin kilele kidar nan pun omail dodok kelail akan o manaman akan , o kilel akan , me Kot kotin wiaki i nan pun omail , duen me komail pein aja ;
44002023	I lao panalar duen kupur en Kot erpit , komail ap jaikikidi pa en me japun kan , ap pajuredi on ni lopu o kamatalar .
44002024	I me Kot kotin kaiajadar , ni a kotin lapwada jal en a matala , pwe a jota kak on , en kolekol i .
44002025	Pwe Dawid majanier duen i : I ninar Kaun o potopot mo i ; pwe a kotikot ni pali maun i , pwe i ender mokid .
44002026	I me monion i peren kida , o lo i popoleki ; pil uduk ai pan kamoledi ni kaporopor .
44002027	Pwe re jota pan kotin likidmaliela nen i nan wajan mela pil jota kotin mueid on , me japwilim ar Jaraui o pan mor pajan .
44002028	Re kotin kajanjale on ia er al en maur akan ; re pan kotin kadir kin ia la popol mon jilan ar .
44002029	Ri ai kan mueid on ia , en aima padaki on komail duen jam atail Dawid , me pil matalar o jaredier , o japwilim a joujou mi re atail lao lel ran wet .
44002030	A jaukop amen , ap mani , me Kot kotin kaula inauki on i , me kijan wa men pan kaipokedi pon mol a .
44002031	Ari , ni a mamani duen en Iejuj a iajada , ap kotin majani , me a jota likidmalielar nan wajan mela , o pil uduk a jota mor pajan .
44002032	I Iejuj , me Kot kotin kaiajadar , kit karoj jaunkadede en mepukat .
44002033	A lao japwilekidar pali maun en Kot , a kotin aleer jan ren Jam , en kapwaiada inau duen Nen jaraui , ap kotin kamoredi , me komail kin udial o roneron .
44002034	Pwe kaidin Dawid , me kotidala nanlan kan , a pein i kotin majani : Kaun o kotin majani on ai Kaun : Mondi ni pali maun i !
44002035	I lao wiaki om imwintiti utipan nä om akan .
44002036	Ari , men Ijrael karoj en aja melel , me Kot kotin kajapwilada i , en Kaun o Krijtuj i Iejuj me komail kalopuelar .
44002037	Irail lao ronadar met , ap lel on nan monion arail , re ap indai on Petruj o wanporon tei kan : Ri at oko , da me jen wiada ?
44002038	Petruj ap majani on irail : Komail kalula , o amen amen en paptaij on ni mar en Iejuj Krijtuj , pwe dip omail akan en lapwada . A komail pan tunole Nen jaraui .
44002039	Pwe nan inau wet on komail o noumail jeri kan , o on irail karoj men ilawei , me Kaun , atail Kot , pan kotin molipe .
44002040	O pil jon en majan toto , me a kadede on irail , o panaui kin irail , majani : Komail en dorela pein komail jan nan di jued wet !
44002041	Irail me duki on a majan ap paptaijela ; ari , ni ran o aramaj impan jilekid me jaulanalar .
44002042	Irail dadaurata padak en wanporon akan , o ar minimin pena , o kamadip jaraui , o kapakap akan .
44002043	Lomwi ap kipadi aramaj karoj o manaman o kilel akan toto wiauier ren wanporon akan .
44002044	O karoj me pojonla , kin pokopokon o aneki pena kapwa takij .
44002045	O netikila ar kapwa kan o nene on irail karoj , duen ar jamama amen amen .
44002046	Irail ari kaukaule wia minimin eu nan im en kaudok o , o pilitiki pena prot nan im ar akan , o re manamana ni popol , o lolepot pena ,
44002047	Kapikapina Kot o konekon ren aramaj karoj . A Kaun o kotiki on momodijou , me dorela kan ni ran karoj .
44003001	A PETRUJ o Ioanej wiaki eu kotidalan nan im en kaudok ni auer en kapakap , auer kaduau .
44003002	A ol amen me tikida nä a danidan , me kin wijikedo pwiledi liman wanim en im en kaudok , me ad a linan , ni ran karoj , pwen wia poekipoeki ren me kin kolon on nan im en kaudok .
44003003	A lao kilaner Petruj i Ioanej , ni ara pan kotilon on nan im en kaudok , ap poeki , pwen ale meakot .
44003004	A Petruj i Ioanej majani i , ap majani on : Jaradan kit !
44003005	I ari jaradan ira , kajikajiki , me a pan tunole meakot re ’ra .
44003006	Petruj ap kotin majani : Jota ai jilper de kold , a meakot mi re i , me i pan ki on uk : Ukida mar en Iejuj Krijtuj en Najaret o alu !
44003007	I ari koledi pa a maun o kauada i , a nä a o tikil en nä ap madan kelailadar .
44003008	Ap lujada o alu ian ira lan nan im en kaudok , majimajiok jili , kapikapina Kot .
44003009	O aramaj karoj kilan a alialu jili o kapikapina Kot .
44003010	A irail aja , me i , me kin poekipoeki liman wanim linan en im en kaudok , irail pinkidar o poneponeki duen me wiaui on i er .
44003011	A ni a ian Petruj , o Ioanej , aramaj karoj puriamuiki , ap tan penan irail nan palank , me ad a palank en Jalomo .
44003012	Petruj lao majani mepukat , ap kotin majani on pokon o : Ol en Ijrael , da me komail puriamui kila met ? De da me komail kilekilan kin kit , likamata kit me kakelada i ni pein at kel de lelapok ?
44003013	Kot en Apraam , o Ijaak , o Iakop , Kot en jam atail akan kalinanada japwilim a ladu Iejuj , me komail panala o likidmaliela ren Pilatuj ni a kileledier , me a pan lapwada i .
44003014	A komail likidmaliela me Jaraui o , o me Pun , ap poeki lolap amen , en lapwa don komail .
44003015	A komail kamatalar tapin maur , me Kot kotin kaiajadar jan ren me melar akan , kit kin jaunkadede en mepukat .
44003016	Aki pojon mar a , mar a ap kakelada men et , me komail kin kilan o aja , o a pojon kare on i kelail melel wet mo omail karoj .
44003017	Ari ri ai kan , i ajaer , me omail jaja , me komail wiaki met , pil dueta omail jaumaj akan .
44003018	A ni mepukat Kot kotin kapwaiadar , me a kotin majanier ren jaukop akan karoj , me Krijtuj pan kalokolok .
44003019	Komail ari kalula o wukila , pwe dip omail akan en joredi jan , pwe muein kamaur en pwaida jan wajailen Kaun o .
44003020	A lao kotin poronedo , me loki on komail er : Iejuj Krijtuj ,
44003021	Me pan kotikot nanlan lao lel anjau , me meakaroj pan punala , duen me Kot kotin majanier ren japwilim a jaukop jaraui kan jan maj kokodo .
44003022	Pwe pil Mojej kotin majanier : Kaun omail Kot pan kaipwi on komail Jaukop amen , ipwin ri omail akan dueta nai , i me komail en rona jan meakaroj , me a pan kotin majani on komail .
44003023	A iet me pan wiaui : Aramaj karoj , me kan peiki on jaukop o , pan kajapokela jan ren aramaj .
44003024	A jaukop karoj irerokedo jan Jamuel , karoj me padapadak pil kokoper duen ran pukat .
44003025	Komail japwilim en jaukop akan o en inau , me Kot kotin wiai on jam atail akan ni a kotin majani on Apraam : Kainok karoj nan jappa pan paieki amen kadaudok om .
44003026	Kot kotin porone don komail japwilim a ladu maj ni a kotin molipe i ; pwen kapaia kida komail , en kawuki jan komail kuroj dip omail akan .
44004001	A NI ara padapadaki on aramaj akan , jamero kan , o jaumaj en im en kaudok , o jadujär akai , ap pokon don ira ;
44004002	Pwe re makaraki ara kawewe on aramaj akan o ar padapadaki , me Iejuj pan kotin kaiajada me melar akan .
44004003	Irail ap kol ira di o kila ira nan imaten lao manda , pwe a waja ponier .
44004004	A me toto , me ian ronadar majan o , pojonlar ; ari , toto en ol akan impan limekid .
44004005	A mandan ran o jaumaj , o monjap , o jaunkawewe kan pokon pene nan Ierujalem .
44004006	A jamero lapalap Anaj , o Kaipaj , o Ioanej , o Alekjander , o karoj , me kijan kainok en jamero lapalap ,
44004007	Irail pwiliki ira di nan pun arail , ap kainoma re ’ra : Ni kel en ij , de ni mar en ij , me komail wiaki met ?
44004008	Petruj me dir en Nen jaraui ap majani on irail : Main ko , jaumaj en wei o monjap en Ijrael komail ,
44004009	Ma je pan pakadeikada , o komail kainoma re at ran wet , pweki dok mau on aramaj jomau men , o da me a kelaile kida ,
44004010	Komail o aramaj en Ijrael karoj en mani , me mar en Iejuj Krijtuj men Najaret , me komail kalopuelar , me Kot kotin kaiajadar jan ren me melar akan , nan i eta , me men et uki o kelail kidar .
44004011	I takai o , me lokidokila ren komail jauje kan , me id wiala takai en pukakaim .
44004012	O jota amen , me maur mi re a , pwe pil jota eu mar pan lan , me pakadara don aramaj , me kitail pan maur kida .
44004013	A ni ar kilekilaner en Petruj i Ioanej ara pereperen o jo majak , rap puriamui kila , pwe re ajaer , me ira aramaj mal me jota ian jkul , o jota non audaud , rap ajaer , me ira ianer Iejuj .
44004014	A ni ar kilaner aramaj o , me kelailadar , uda imp ara , rap jajalar lokaia .
44004015	Irail lao kadar ira jan nan kapun , re ap kapukapun pena indada :
44004016	Da me kitail en wiai on aramaj pukat , pwe toun Ierujalem ajaer , me ira wiadar kilel janjal eu , a kitail jota kak kalikama .
44004017	A pwe ede lolok jili nan pun en aramaj akan , kitail en padik inapwi ira di , me ira de padaki on aramaj amen ni mar wet .
44004018	Irail lao eker ira do re ap inapwiedi me ira der pan padaki de kawewe ni mar en Iejuj .
44004019	A Petruj o Ioanej japen majani on irail : Iaduen , me pun pan kupur en Kot , jen pwili jan komail mon Kot ? Pein komail kajaui !
44004020	Pwe je jo kak jo katitiki , me je kilaner o ronadar .
44004021	Irail ap kainapwi ira di kalaudela , re ap kadar ira la , pwe jota me re diaradar , me ira en kamekameki , pweki aramaj akan , pwe karoj , kapina Kot , duen me wiauier .
44004022	Pwe aramaj o , me manaman en kakelada wiaui on , daulier jaunpar paeijok .
44004023	Ira lao lapwadar , ap kola ren ian ara ko , kaireki meakan , me jamero lapalap o jaumaj akan katiti on ira .
44004024	A irail lao ronadar , rap wiaki eu potoan on Kot : Main ir me Kot , me kotin kapikadar lan o jappa , o madau o audepa ’ra karoj .
44004025	Ir me kotin majani ren Dawid , japwilim ar ladu : Da me men liki kan linaranaraki , o da me wei kan lamelameki me mal akan ?
44004026	O nanmarki en jappa kan kanudier o jaumaj akan pokon pena , en palian Kaun o japwilim a Krijtuj .
44004027	Pwe melel nan kanim wet irail karoj pokon penaer , iet akan : Erodej , o Pontiuj Pilatuj , ianaki men liki kan , o men Ijrael akan pwen palian japwilim ar ladu jaraui Iejuj , me re kotin keiedier ,
44004028	Pwen kapwaiada meakan , me lim ar o kupur ar kileledier , en wiaui .
44004029	Ari Main , re kotin mani arail linaranar , kotiki on japwilim ar ladu kan , en kaloki ar majan ni peren .
44004030	O kotin kapa wei lim ar , pwen kakelada , o kilel , o manaman akan en wiauiki mar en japwilim ar ladu jaraui Iejuj .
44004031	Ar kapakap apton nikier , waja me re kot pena ia , ap mokimokid . Irail karoj ap direkila Nen jaraui , ap padapadaki majan en Kot ni pereperen .
44004032	A monion o nen en ir karoj me pojonlar , kin lamalam ta pot , o jota me indada duen ar kapwa : Ai met , pwe re aneki pena kapwa takij .
44004033	A wanporon akan me kelail ni arail kadede me Kaun Iejuj kotin iajadar , a mak lapalap ian irail karoj .
44004034	O jolar amen irail , me jo a tunol , pwe karoj , me jap de im arail mia , ap netikilar o wado pwain en me netilar akan .
44004035	O pwilikidi ni aluwilu en wanporon akan , o nek on amen amen duen ar jamama .
44004036	A Iojej me wanporon akan ki on mar a Parnapaj , ( iet wewe : Nain kapol ) , kadaudok en Lewi amen , men Jipern ,
44004037	Me jap we mia , ap netikilar o wado pwain a , pwilikidi ni aluwilu en wanporon akan .
44005001	A OL amen ad a Ananiaj o a paud Japira netikila jap eu ,
44005002	Ap okijan kijan pwain a , me a paud ian aja , o wado lu en moni , pwilikidi ni aluwilu en wanporon akan .
44005003	A Petruj majani : Ananiaj menda Jatan kadirela monion om , pwen likam on Nen jaraui o okijan kijan pwain en jap o ?
44005004	Kaidin udan om , ma a jota pan netila ? O kaidin injen om ni a netilar ? A menda koe inauki on nan pein monion om mepukat ? Kaidin aramaj , me koe likam on , pwe on Kot .
44005005	Ananiaj lao ronadar majan pukat , ap pupedi mela . A karoj , me roneron mepukat , majakadar kaualap .
44005006	A manakap oko ap udar , kidim pena i , wala jan , jarepedier .
44005007	Kadekadeo murin auer jilu a paud pwarado , a jota aja , me wiauier .
44005008	Petruj ap majani on i : Katitiki on ia , ma koma netikila jap o ni pwain wet ? A japen : Ei i eta .
44005009	Petruj ap majani on i : Menda koma inauki pena , en kajonejon Nen en Kaun o ? Kilan , nä en me jarepedier om paud mier mon wanim o , o re pan wa uk ala .
44005010	I ap madan pupedi ni aluwilu a mela . A manakap oko lao pedelon on , rap kilanada , me a melar , re ap wala jan o jarepedi i impan a paud .
44005011	Lomui kaualap kipadi momodijou karoj , o karoj me roneron mepukat .
44005012	A kilel o manaman akan toto wiauiki lim en wanporon akan nan pun en aramaj akan . Irail karoj kot pena nan palank en Jalomo ni lamalam ta pot .
44005013	A jota amen jan ren men liki kan kak pat on irail , pwe karoj waune kin irail .
44005014	A me toto , me pojonlar wuki on Kaun o irail me totoia , ol o li akan .
44005015	Irail wala me jomau kan pon al akan , pwiliki irail edi pon pet o ro akan , pwe mot en Petruj en lel on amen irail , a lau kotido .
44005016	A toun kanim akan , me mi impa , pwara don Ierujalem , wado me jomau o me kalokolokki nen jaut akai , irail karoj ap kelailadar .
44005017	A jamero lapalap o karoj me ian i , me pwin en jadujär , ap uda makar kida kaualap ,
44005018	Koledi wanporon akan o ki irail la nan imaten .
44005019	A tounlan en Kaun o kotin ritinada wanim en imaten oko ni pon , o kotin kalua irail la liki majani :
44005020	Komail kola janjal mon aramaj , padaki on irail nan im en kaudok duen majan kan karoj en maur wet .
44005021	Irail lao ronadar met , rap jankonai on nan im en kaudok o kaweweda . A jamero lapalap o ian oko ap kodo , eker pena kapun , o jaumaj en men Ijrael akan karoj , o ilakwei on imaten o , pwe irail en wijikedo .
44005022	A ladu kan lao pwarado , rap diaradar , me re jolar mi nan imaten o , re ap purodo katitiki ,
44005023	Indada : Je diaradar imaten a ritidier mau , o pwin jilepa ar uda mon wanim oko , a je lao ritinadar , jota amen me je diar lole .
44005024	A kapin en im en kaudok , o jamero lapalap akan lao ronada duen lokaia pukat , re ap ponepon kidar o jota aja , da imwin mepukat .
44005025	Amen ap pwarado kaire kin irail : Kilan , ol oko , me komail kilan nan imaten , u nan im en kaudok , padapadaki on aramaj akan .
44005026	Kapin ianaki ladu kai ap koieila uk irail do , a re kadek on irail , pwe re majak aramaj akan , pwe re de kate irail .
44005027	Irail wa ir do , ap kidi on mon kapun o , a jamero lapalap idok re ’rail .
44005028	Majani : Kit jo inapwi komail edi kaualap , me komail ender kawewe ni mar wet ? A kilan , komail kadire kila Ierujalem omail lamalam o , o komail kin men kapokon on kit ntan aramaj men et .
44005029	Petruj o wanporon akan ap japen majani : Kitail en oke Kot mon aramaj !
44005030	Kot en jam atail akan kaiajadar Iejuj , me komail kamatalar , pwe komail pajuredier i on ni lopu eu .
44005031	Nan i me Kot kotin kajapwila kidar pali maun a , pwen Kaun o Jaunkamaur , pwen kotiki on men Ijrael , en kalula o lapwa pan dip akan .
44005032	A kit me japwilim a jaunkadede ni mepukat , pil Nen jaraui me Kot kotiki oner ren me peiki on i .
44005033	Irail lao ronadar met , re ap linaranar kaualap o kapikapiki pena , en kame ir ala .
44005034	Amen ap uda nan kapun o , Parijär amen ad a Kamaliel , jaunkawewe amen , me majamaj ren aramaj karoj , me majani , ren kila liki ol oko anjau kij .
44005035	A majani on irail : Ol en Ijrael komail , kalaka aramaj pukat , me komail pan wia !
44005036	Pwe ni ran tei ko Teudaj udar ponmajoki , me a me lapalap , a ol impan papuki ianala i , I ari kamelar o karoj , me peiki on i , muei pajan o joredier .
44005037	A murin ol o Iudaj en Kaliläa ap uda ni anjaun wadawad o kaweid japun aramaj toto , ren tuki on i . Ari , a pil melar o karoj , me ian i , muei pajaner .
44005038	I ap panaui komail , en jopwei jan aramaj pukat , o der doke irail , pwe ma lamalam o wiawia en me ren aramaj , a pan joredi ,
44005039	A ma ren Kot , komail jota kak kawe ir ala , pwe komail de kadiarokada , me kin palian Kot .
44005040	Irail ari peiki on i . Re lao ekeredo wanporon akan o woki irail , re ap inapwiedi , ren der padak ni mar en Iejuj , o kadar ir ala .
44005041	Irail ari koiei jan ni momod en kadeik o , o peren kida , me re war on kamekameki mar a .
44005042	A ran karoj re jota dukedi jan arail kawewe nan im en kaudok o nan deu arail akan , o re padapadaki me Iejuj me Krijtuj .
44006001	A TOUNPADAK kan lao totolar ni ran pukat men Krik kai ap lipaned on men Ipru , aki jota me apwali ar li odi kan ni ar dodok en ran akan .
44006002	Ekriamen oko ap molipe pena tounpadak kan majani : A jota mau on , jen muei jan majan en Kot , pwen papa ni tepel .
44006003	Ari ri ( at ) akan , rapaki jan nan pun omail ol ijimen , me kalok mau , me dir en Nen ( jaraui ) o lolekon , me jen kajapwiladan dok wet !
44006004	A kit pan apapwalita kapakap o dodok pan majan o .
44006005	Pokon o ari peren kida kaparok pot et . Re ap piladar Jtepanuj , ol amen , me dir en pojon o Nen jaraui , pil Pilipuj , o Prokoruj , o Nikanor , o Timon , o Parmenaj , o Nikolauj , projelite jan Antiokien amen .
44006006	Re kidan irail mon wanporon akan . Re lao kapakaper ap kidan po ’rail lim ar .
44006007	Majan en Kot ari pwaida kaualap , o tounpadak kan madan totolar nan Ierujalem , o jamero toto pil ian lamalam o .
44006008	A Jtepanuj , me dir en pojon o kelail , ap wiadar manaman o kilel laud kai nan pun en aramaj akan .
44006009	A akai me udar , me kijan jinakoke en Liperti o men Kirene , o men Alekjandrien , o men Jilijia , o Ajien akamai on Jtepanuj .
44006010	A re jota kak palian en Jtepanuj a kupurokon o Nen o , me audeda i .
44006011	Irail ari pwain on ol akai , pwen katiti : Je roner , me a lalaue mojej o Kot .
44006012	Irail pil kamakarada aramaj , o jaumaj akai , o jaunkawewe , re ap jaikidi i o koledi , re ap wa don i mod en kadeik o ,
44006013	O kapwareda jaunkadede likam akai , me katitiki : Aramaj men et jota kin dukedi jan a lalaue waja jaraui et o kapun .
44006014	Pwe je roner , me a katitiki , me Iejuj en Najaret pan kawela waja et o kawilianla lamalam kan , me Mojej kotiki on kitail er .
44006015	A karoj , me ian mod on kapun o , kankakil i , kajauiada , me jilan a dueta jilan en tounlan amen .
44007001	JAMERO lapalap ap majani : Melel mepukat ?
44007002	A majani : Ri ai o jam ai kan , komail ron , Kot en linan kotin pwara don jam atail Apraam ni a kotikot Mejopotamien , ni a jaikenta kotikot Aran ,
44007003	O kotin majani on i : Kowei jan nan jap om o jan ren jau om , ko won eu jap , me I pan kajale on uk !
44007004	I ap lipa jan nan jap en Kaltäa o kotikot Aran . Jam a lao matalar , a kotin kalua won i jap wet , waja komail kotikot anjau wet .
44007005	I ari jota kotin mueid on i , en japaneki jap o , jota waja , me laude on pat en nä eu , ap kotin inauki on i , ni anjau jaikenta japwilim a jeri , me a pan kotiki on i o kadaudok a , en japaneki .
44007006	A iet duen me Kot kotin majani : Kadaudok a pan kakairu nan jap en men wai , o re pan lidula , o kanaudokala jaunpar papuki .
44007007	O Kot kotin majani : I pan kadeikada toun wei o , me re kin liduliduwi . A murin met re pan lipa jan jap o , ap kaudok on ia jap wet .
44007008	I ari kotiki on irail inau en jirkomjaij . A ap wiadar Ijaak o jirkomjaij i ni ran kawalu , a Ijaak wiadar Iakop , a Iakop jam atail ekriamen oko .
44007009	A jam atail oko peirinki Iojep ap netikilan i Äkipten . A Kot me kotin apwali i ,
44007010	O kotin dorela i jan ni a apwal akan karoj , o kotiki on i konekon on kupurokon mon Parao , nanmarki en Äkipten . I ap kajapwilada i , en kaun en Äkipten o a dipijou karoj .
44007011	Muein lek ap kipadi jap en Äkipten karoj o Kanaan ; i anjau o me apwal melel , o jam atail akan jota diaradar jak ar kijin jak .
44007012	A Iakop lao mani , me mana mi Äkipten , ap kotin poronelar maj jam atail akan .
44007013	A lao kariapak Iojep ap diarokadar ren ri a ol akan , o jau en Iojep janjaledo ren Parao .
44007014	Iojep ap ilake don jam a Iakop , pwen kotilan re a o jau i kan karoj , irail me ijiakan limen .
44007015	Iakop ap kotidilan Äkipten o matalar , i o jam atail akan .
44007016	Irail ari wijikelan Jikem o jaredier nan joujou o , me Apraam netiekida moni kai jan ren nain Emor oko , jam en Jikem .
44007017	A anjau , me inau en Kot on Apraam pan pwaida , lao korendor , men Ijrael ap kaparapar o totolar nan Äkipten .
44007018	A lao lel amen nanmarki kaunda Äkipten , me jaja Iojep ,
44007019	I me widiwidina kainok atail oko , o wia jued on jam ( atail ) akan , pwe ren kajela nairail kijin jeri kan , pwe re de memaurata .
44007020	I anjau me Mojej ipwidier , me jeri kajelel amen , ap apapwalieta nan im en jam a jaunipon jilu .
44007021	A lao lokidokilar , japwilim en Parao jeripein ap dorela i o kakairada dueta udan na .
44007022	Mojej ari padakeda ni jon en lolekon en men Äkipten karoj ; a i me manaman ni a majan o wiawia kan .
44007023	A lao jaunpar paeijok dauer poa , ap lamedar , en tu on ri a ol akan men Ijrael .
44007024	A lao majani amen , me kalokolok mal , ap jauaja i o depuk on , me kaloke mal , ap kotin kamelar ol en Äkipten .
44007025	Pwe a kupura , me ri a ol akan pan dedeki , me Kot pan kotin kapiti kin ir jan lim a ; a re jota dedeki ,
44007026	A mandan ran o a kotila re ’rail ni ar akamai pena , ap men kotin kapol ira la , majani : Koma pirien eu , menda koma wia japun nan pun oma ?
44007027	A me wiada japun on men imp a o jikon wei i , inda : Ij me kajapwil uk adar , pwen at jaumaj o jaunkapun ?
44007028	Koe pan kame ia la dueta koe kamela men Äkipten aio ?
44007029	Mojej ap tanki jan lokaia pot et o kakairu jili nan jap en Midian eu , waja a kanaitikieda ol riamen .
44007030	Kadekadeo lao par paeijok dauer poa , tounlan amen ap pwara don i ni nana Jinai nin tuka teketek umpumpul pot .
44007031	Mojej lao majani , ap kotin puriamuiki kajanjal o . A ni a koti on , pwen majani , kapitie en Kaun o ap pei don i :
44007032	Nai Kot en jam om akan , Kot en Apraam , o Ijaak , o Iakop . Mojej ap kotin rerereda o majak udial i .
44007033	Kaun o ap kotin majani on i : Ki jan jut ni nä om akan , pwe waja koe u ia me jaraui !
44007034	I kilaner kankaneraner en nai aramaj akan , o I roner ar janejan , ap kodi don kamaio wei ir ala . Ari kodo , I pan kadar uk alan Äkipten !
44007035	I Mojej , me irail mamaleki ni ar indinda : Ij me kajapwil uk ada , pwen at jaumaj o jaunkapun ? I me Kot kotin poronela , en jaumaj o jaunkamaur ki lim en tounlan o , me kotin pwara don i nan tuka teketek .
44007036	Iei i , me kalua ir jan o wiadar manaman o kilel akan nan jap Äkipten , o nan jed waitata , o nan jap tan jaunpar paeijok .
44007037	I Mojej , me majani on men Ijrael : Kot pan kotiki on komail jaukop amen jan nan ipwin ri omail ol akan dueta nai , i me komail en peiki on !
44007038	Iei i , me mi nan momodijou nan jap tan ren tounlan o , me kotin mamajani on i pon nana Jinai , o me kotin ieian jam atail akan me kotin aleer majan en kamaur , pwen uje don kit .
44007039	Me jam atail akan kan peiki on , ap jiken wei jan irail i , o nan monion arail re men japalan Äkipten ,
44007040	Potoan on Aron : Wiai on kit at kot akan , me pan tion mo at , pwe je jaja , da me wiaui on Mojej , me kalua kit jan nan Äkipten !
44007041	Irail ari wiadar dikedik en kaupul amen ni ran oko , o mairon on kilel en ani mal o , o perenki , wiawia kan en pa arail .
44007042	Kot ap kotin jaupei jan irail o kotin mueid on irail ren kaudok on uju pan lan akan duen a intinidier nan puk en jaukop akan : Iaduen komail men Ijrael , komail maironki on ia man akan nan jap tan ni par paeijok ?
44007043	Melel komail waroki on mol on en Molok , o uju en omail kot Rempan , dikedik kai , me komail wiadar , pwen poni ; a I pan kajapoke komail la palila jan Papilon .
44007044	Mol en kadede mi ren jam atail akan nan jap tan duen majan en i , me kotin mamajani on Mojej , me ren wiada duen kilel o , me a kotin udialer .
44007045	Me jam atail akan pil aleer , ap ian Iojua wala ni ar japaneki jap en men liki kan me Kot kotin koko wei mon jilan en jam atail akan lao lel muein Dawid .
44007046	Me konekon ren Kot o kotin anane kauadan Kot en Iakop mol eu .
44007047	A Jalomo me kotin kauada tanpaj eu .
44007048	A Waja lapalap jota kin kotikot nan mol , me pa en aramaj wiadar duen jaukop o kin katitiki :
44007049	Nanlan deu i , o jappa utipa i , me Kaun o kotin majani . A im da , me komail men kauadan ia , de ia waja , I en kamol ia ?
44007050	Kaidin pa i , me wiadar mepukat karoj ?
44007051	Komail me katiwo o jo jirkomjaij nan monion o jalon omail , komail kin kaokaoe Nen jaraui anjau karoj , komail kin dueta jam omail akan .
44007052	Ij ren jaukop akan me jam omail akan jota kaloke ? O re kamata ir ala , me kopador Pun men et , me komail panalar o kamatalar .
44007053	Komail me aleer kapun ren tounlan kan , ap jota kapwaiada .
44007054	Irail ronadar mepukat , ap olar nan monion arail o re teterok ni on i .
44007055	A Jtepanuj dir en Nen jaraui kankakil nanlan o udial en Kot a linan o Iejuj a kotikot ni pali maun en Kot ,
44007056	Ap katitiki : Kilan , i ududial nanlan kan ar ritida , o Nain aramaj a kotikot ni pali maun en Kot .
44007057	Irail ap weriwereda o pinale jalon arail o wiaki eu tana don i .
44007058	Irail lao jikenewei jan nan kanim o , rap kate i . A jaunkadede kan pwilikidier ar likau ni nä en manakap amen , me ad a Jauluj .
44007059	Irail ari kate Jtepanuj ni a kapakap o inda : Main Iejuj , re kotin kajamo nen i !
44007060	I ari kelepuki o nil laudeda : Main re der kapokon on irail dip wet . A inda met , ap mairedi o ari .
44008001	A JAULUJ pil peren kida a kamela . A ni ran ota anjaun kamekam en momodijou en Ierujalem tapida ; karoj ap muei pajan nan jap en Iudäa o Jamaria , wanporon akan me jo .
44008002	A ol lelapok kai jarepedi Jtepanuj o maieiki i kaualap .
44008003	A Jauluj me kamueit pajan momodijou o kuli on im karoj , wala ol o li karoj , kajedi on irail nan imaten .
44008004	A irail me muei pajaner , kakan jili padapadak duen majan o .
44008005	Pilipuj ap kotilan kanim en Jamaria eu o padaki on irail duen Krijtuj .
44008006	A aramaj akan wiaki eu peiki on meakan , me Pilipuj padaki on irail . Re roneron i o kilan kilel akan me a wiadar .
44008007	Pwe nen jaut keredi jan ren me toto ni ar weriwer laud . O me kokon madak o nä danidan toto me kelailadar .
44008008	O peren me lapalap nan kanim o .
44008009	A ol amen ad a Jimon , me kin wun ani maj o , kotokotaue men Jamaria , me inda duen pein i , me i me lapalap .
44008010	A irail karoj peiki on i , me tikitik o me lapalap akan katitiki : Men et iei manaman en Kot me lapalap .
44008011	A re kin peiki on i , pweki a kin kotokotaue irail jan maj kokodo .
44008012	A re lao kamelele Pilipuj , me padaki duen ronamau en wein Kot o duen mar en Iejuj Krijtuj , rap paptaijela , ol o li akan .
44008013	Jimon pil ian pojonlar , I lao paptaijelar , ap waroki on Pilipuj . A lao udial kilel o manaman akan , me wiauier , ap puriamuiki .
44008014	Wanporon akan me kotikot Ierujalem lao mani , me Jamaria ian duki on majan en Kot , rap poronelan irail Petruj o Ioanej .
44008015	Ira lao kotido , ap kapakapa kin irail , pwe re en tunole Nen jaraui .
44008016	Pwe a jaikenta moredi on amen irail . Re paptaijelar eta ni mar en Kaun Iejuj .
44008017	Ira ari kotiki on po ’rail lim ar akan , irail ap aleer Nen jaraui .
44008018	Jimon lao kilaner , me Nen jaraui kokido en wanporon oko ara pwil po ’rail lim ar akan , ap men ki on ira kijin moni .
44008019	Indada : Koma pil kotiki don ia manaman wet , pwe ma i pan pwil pon amen pa i kat , i en ale Nen jaraui .
44008020	A Petruj majani on i : Noum moni en ian uk lokidokila ! Pweki om kiki on , me mana en Kot kokido moni .
44008021	Nan jota pwaij om de om tunol ni dodok wet , pwe monion om jota inen mon Kot .
44008022	Ari , kalukila om jued wet , o poeki ren Kaun o , ma a jota pan kotin makeki lamelam jued nan monion om .
44008023	Pwe i kilaner , me koe me dir en edi katik o teniten ni me japun .
44008024	Jimon ap japen indada : Koma kotin kapakapa kin ia ren Kaun o , pwe mepukat , me koma majani on ia , ender pwai don ia .
44008025	A ira lao katitiki o kotikida majan en Kaun o , ap purelan Ierujalem , o padak jili ronamau nan kijin kanim en Jamaria toto .
44008026	A tounlan en Kaun o majani on Pilipuj : Uda kola pali air pon al o , me kodi jan Ierujalem , ko on Kaja me tan !
44008027	I ari uda japalewei . A kilan , ol en Etiopia , jaumaj manaman en Kandaje , li nanmarki en Etiopia , me kokoaki a dipijou karoj , me kotido , pwen kaudok nan Ierujalem .
44008028	A ni a purela jap we , a kotikot pon dakepa o dondoropwe jaukop Iejaia .
44008029	Nen o ap kotin majani on Pilipuj : Kai on o ianala dakepa !
44008030	Pilipuj ap tana won i , ap ronadar a dondoropwe jaukop Iejaia majani : Komui weweki , me komui doropwe ?
44008031	I ari majani : Pala i pan aja , ma jota , me pan kawewe on ia ? I ari poeki ren Pilipuj en kereda mondi re a .
44008032	A iet waja nan kijin likau o me a wadoker : Duen jip amen , me pakara wei , pwen kamela , o duen jippul , me kin nenenlata pan me kote jan wun a , iduen a jota kotin dauaja pajan jilan i .
44008033	A ni a karakarak a jolar pakadeikadar . A ij me pan kak kaweweda duen jau i kan ? Pwe a ieiaj wijike janer jappa .
44008034	Jaumaj ap japen Pilipuj majani : I men poeki re omui , ij me jaukop katitiki met ? Duen pein i de duen amen ?
44008035	Pilipuj ap kotiki pajan au a , padaki on i ronamau en Iejuj , tapiada nan kijin likau wet .
44008036	A ni ara kokowei , ira lel on pil apot , a jaumaj o majani : Kilan pil o , da me karompa , me i jota paptaij ki ?
44008038	I ap majani dakepa en udi . Ira karoj ap kodi on pil o , Pilipuj o jaumaj o ; i ari paptaij i .
44008039	Ira lao kodado jan nan pil o , Nen en Kaun o ap pokada jan Pilipuj . Jaumaj o ap jolar kilan i . I ari daulul kokowei popol .
44008040	Pilipuj ap diarokadar Ajdod ; a dadaulular , padak jili ronamau nan kanim karoj lao a lele don Jäjarea .
44009001	A JAULUJ dadaurata a linaranaraki tounpadak en Kaun akan , ap pan kame ir ala , o kola ren jamero lapalap o ,
44009002	Poeki re a kijin likau on jinakoke en Damajkuj akan , pwe ma a pan diar meamen , me ianala lamalam , ol de li i en jali irail edi o kalualan Ierujalem .
44009003	A ni a japajapal kokola koren ion Damajkuj , marain eu kodido jan nanlan , jereda i .
44009004	Ni a pupedi nani pwel , ap ronada nil eu , me majani on i : Jaul , Jaul , da me koe kame kin ia ?
44009005	A ap inda : Ij komui Main ? A kotin majani : Nai Iejuj , me koe kin kame .
44009006	Paurida , kolan nan kanim en , nan a pan loki on uk , me koe en wiada .
44009007	A ol oko , me ian i kokola , japaimokid , pwe re ronadar nil o , ap jota amen me re kilanadar .
44009008	Jauluj paurida jan nan pwel , maj a papad eta , ap jota kilan meamen . A re kolokol pa a , kalualan i Damajkuj .
44009009	I ari jota kilan waja pon jili pon . A jo kan de nim meakot .
44009010	A tounpadak amen mi Damajkuj , ad a Ananiaj me Kaun o kotin majani on ni kajanjal eu : Ananiaj ! I ari potoan on : Iet nai Main !
44009011	Kaun o ap kotin majani on i : Paurida kowei on nani al o , me ad a Inen , ap idok nan im en Iudaj amen , me mar a Jauluj en Tarjuj . Pwe kilan , a kapakap
44009012	A kilaner ol amen ni kajanjal eu , me ad a Ananiaj , me ko don i o pwil poa pa a kan , pwe a en kilanki waja .
44009013	A Ananiaj potoan on : Main , i ronadar ren aramaj toto duen ol men et , duen a kin kaokaoe japwilim ar jaraui kan , me mi Ierujalem .
44009014	O a aleer jan ren jamero lapalap akan manaman , en jaliedi karoj , me kin likwir on mar omui .
44009015	A Kaun o kotin majani on i : U kowei , pwe iei ol o , me I piladar , en wala mar ai ren men liki o nanmarki kan o men Ijrael .
44009016	Pwe I pan kajanjale on i duen won a pan kamekameki mar ai .
44009017	Ananiaj ari kola , pedelon on nan im o , pwil poa pa a pokon , indada : Ri ( ai ) Jaul , Kaun o me kotin porone ia do ; iei Iejuj , me kotin pwara don komui nani al o ni omui kokodo , pwe komui en kilanada waja o dire kila Nen jaraui .
44009018	A madan likamata un en mam akai , me pupedi jan ni maj a , i ari kilanadar waja o udar paptaijelar .
44009019	I lao manaer , ap kelailadar , ap mimieta ren tounpadak en Damajkuj akan ran akai .
44009020	A madan padapadak nan jinakoke kan duen Iejuj , me i japwilim en Kot .
44009021	A karoj , me roneron i , puriamui kila indada : Kaidin i , me kin kaokaoe ir , me kin likwir on mar wet nan Ierujalem o kodo waja et , pwen jali ir edi , kalua ren jamero lapalap akan ?
44009022	A Jauluj me manaman kokoda o kapinada Juj oko , me kaujon Damajkuj ni a kawewedar , me i me Krijtuj .
44009023	Kadekadeo murin ran toto Juj oko kapun pena en kamela i .
44009024	A Jauluj roner , me re majamajan i ; irail pil majamajan wanim akan ni ran o ni pon , pwen kamela i .
44009025	A tounpadak kan ale i ni pon apiekidi kopou eu jan pon kel o .
44009026	A Jauluj lao pwara don Ierujalem a jojon waroki on tounpadak kan , irail karoj majak i , pwe irail jota kamelele , me i tounpadak amen .
44009027	A Parnapaj ale i o kare don i ren wanporon akan , o katiti on irail , duen a kilanadar Kaun o nani al o , o me a kotin majani on i , o duen a jo majak padapadaki ni mar en Iejuj nan Damajkuj .
44009028	I ari ian irail er kotin pedepedoi jan o pedepedelon on nan Ierujalem o padaki aima ni mar en Kaun o .
44009029	I o men Krik kai majan o akamai pena , a re jon kamela i .
44009030	Jaulan kan lao ajaer , ap ian i kolan Jäjarea , ap kadaralan i Tarij .
44009031	A momodijou kan ap popol o pwaidar nan Iudäa , o Kaliläa , o Jamaria , o re weweid ni majak en Kaun o , o toto kilar popol en Nen jaraui .
44009032	A Petruj lao kakan jili nan jap akan , a pil kotila ren me jaraui kan , me kaukaujon Lida .
44009033	A diaradar aramaj amen waja o , me ad a Äneaj , me wonon par walu , pwe me kokon danidan .
44009034	Petruj ari majani on i : Äneaj . Iejuj Krijtuj kakel uk ada . Paurida , pein lim pena ki om ! I ari paurida madan .
44009035	A karoj me kaukaujon Lida o Jaron , kilanada i , re ap wuki on Kaun o .
44009036	A tounpadak li amen mi Ioppe , me ad a Tapea ( iet wewe : Torkaj ) , i me dir en wiawia mau kan o kijakij wei .
44009037	A kadekadeo ni ran oko a jomaudar o melar . Irail lao duper i , ap nekidala nan pera poa .
44009038	A Lida me koren ion Iope . Tounpadak kan lao roner , me Petruj kotikot waja o , rap kadarala ol riamen re a , poekipoeki : Kom der peikajal , koti don kit !
44009039	Petruj ari kotida ian ir ala . I lao pwarado , re ap ukadala i pera poa , o li odi karoj u impa , janejan o kapwareda jakit o likau kan , me Torkaj wiadar ni a mimi re ’rail .
44009040	A Petruj kiiei jan ir karoj , ap kelepuki kapakap , ap jaupei on kalep o majani : Tapea , paurida ! I ari pad pajan , kilanada Petruj , ap modadar .
44009041	I ari koledi pa a , kauada i . A lao eker pena me jaraui o li odi kan , ap kajale on irail i a maureda .
44009042	Ari a loki jili nan Iope , o me toto pojonla Kaun o .
44009043	I ari kotikoteta Iope ran toto ren jaun me wiada kil en man amen , me ad a Jimon .
44010001	OL amen mi Jäjarea ad a Korneliuj , me jaumaj en pwin en jaunpei eu , me ad a men Italien ,
44010002	Me lelapok o majak Kot ianaki toun im a karoj , me poden kijakij on aramaj , o kapakap on Kot anjau karoj .
44010003	A majani ni kajanjal eu tounlan en Kot amen , me pwara don i ni klok jilu , majani on i : Korneliuj !
44010004	A kankakil i o majakadar , potoan on : Main , dakot ? A kotin majani on i : Om kapakap akan o koleir leler wajailen Kot .
44010005	Koe ari kadar won Iope ol akai , ukedo Jimon , me pil ad a Petruj ,
44010006	Me kin kairu ren Jimon jaun wia kil en man , me im a jal on jed ;
44010007	A tounlan o , me kotin mamajani on i , lao kotilar , ap ekeredo na ladu riamen o jaunpei lelapok amen , me kin mi re a anjau karoj .
44010008	A lao majani on irail mepukat karoj , ap kadar ir alan Iope .
44010009	A mandan ran o ni ar japajapalwei o koren ion kanim o , Petruj ap kotila pon im o , pwen kapakap impan klok eijokriau .
44010010	Ap men jakadar o a pan jak . A ni ar kaonopadan i , ap majani kajanjal eu :
44010011	A kilaner nanlan a ritidar o ed eu likamata tein pwainok kalaimun kokodi , me imwi kan pukopuk pena o pwilidi on nani pwel .
44010012	Jon en man en jappa karoj mi lole , me kin aluki pa , o me laualo , o man korop kai , o manpir en pan lan .
44010013	O nil eu peidi don i majanier : Petruj , paurida , kamela o mana !
44010014	A Petruj potoan on : Kaidin Main , pwe i kaikenta mana me mal kot , de me jamin .
44010015	A nil o majani on i kariapak : Meakot , me Kot kamakelekeladar koe der mamaleki !
44010016	Mepukat wiauier pan jilepak ! Ed o ap kapuredalan nanlan .
44010017	A Petruj ni a kotin ponepon kidar wewe en kajanjal o , me a majanier , kilan , ol oko me pakadarado jan ren Korneliuj , ap rapaki im en Jimon o uda pan wanim o ,
44010018	O likilikwir pepeidok , ma Jimon , me pil mar a Petruj kotikot waja o .
44010019	A Petruj ni a kotin madamadaua duen kajanjal o , Nen ap kotin majani on i : Kilan ol jilimen raparapa kin uk .
44010020	Uda o kodiwei ian irail o jo peikajal , pwe Nai me kadar irail do .
44010021	Petruj ap kodilan ren ol oko , majani : Kilan , iet nai , me komail raparapaki . Da karepen omail kodo ?
44010022	Irail inda : Korneliuj jaumaj en jaunpei amen , ol pun amen , me majak Kot , o kalok mau ren Juj akan karoj , me manier jan ren tounlan jaraui en Kot amen , en poron don komui , en kotido nan tanpaj a , pwen mani jan komui majan akan .
44010023	I ari kajamo ir lon o kinte kin irail er . A mandan ran o a kotin ian ir wei ; o jaulan en Iope kai pil ian i .
44010024	A mandan ran o re leler Jäjarea . A Korneliuj kapokon pena jau i o kompokepa kan ap auiaui irail .
44010025	A Petruj lao pedelon on , Korneliuj ap tu on i o pupedi on ni aluwilu a o kaudok on i .
44010026	A Petruj kauada i indada : Uda , pwe nai pil aramaj amen .
44010027	A ni ara majan pena , ap pedelon on , diaradar me toto momod pena .
44010028	I ari majani on irail : Komail aja , me a jota inen , ol en Juj amen en pat on men liki amen de kola re a . A Kot kotin kajale on ia , i ender mamaleki de jauteki amen aramaj .
44010029	I me i koki do o jo peikajal ni ar idok ia . Ari , i men kalelapok , da karep en omail eker ia do ?
44010030	Korneliuj ap majaniada : Mon pon pa pon nai kaijejol lel auer wet . A ni klok duau i kapakap nan im ai . A kilan , ol amen me kot mo i , mi nan likau linalin ,
44010031	O majani : Korneliuj , om kapakap me pwaida , o om koleir leler kupur en Kot .
44010032	Ari , ilakilan Iope , pwe Jimon me pil ad a Petruj , en kodo . A kakairu nan im en Jimon jaun wia kil en man , me jal on jed . A lao pwarado , a pan padapadaki uk .
44010033	Nai ari pitipit ilakilan komui , a meid mau omui pwarador . Ari iet kit karoj janjal mon Kot , pwe jen ron meakan , me Kot majani on komui .
44010034	Petruj ap kotiki pajan jilan i indada : Melel , i ajaer , me Kot jota kin kotin lipilipiliki aramaj ,
44010035	A nan jap karoj meamen majak i o wiawia me pun , nan i me konekon re a .
44010036	Majan o me a kotin kadara don men Ijrael , en kaire kin irail popol ren Iejuj Krijtuj . ( Nan i me Kaun pan meakaroj ) .
44010037	Komail aja majan me kalok jili me tapidar nan Kaliläa lel Iudäa pon murin paptaij , me Ioanej wiada padak due .
44010038	Duen en Kot a kotin keiekier Iejuj en Najaret Nen jaraui o manaman , me kotin kakan jili wiawia mau o kakeladar me tanwar en tewil , pwe Kot kotin ieian i .
44010039	A kit karoj me jaunkadede en meakaroj , me a kotin wiadar nan jap en Juj akan o pil Ierujalem , me re pajuredi on nin tuka o kamatalar .
44010040	Nan i me Kot kotin kaiajadar ni ran kajilu o kajaleda i .
44010041	Kaidin on aramaj karoj , pwe on jaunkadede kai , me pilipildar ren Kot , kit me ian i jak o urak murin a iajadar jan ren me melar akan .
44010042	I ari majani on kit , jen padapadak on aramaj o kadede melel , me i , me Kot kotin piladar , pwen Jaunkapun pan me maur o me melar akan .
44010043	A jaukop karoj kin kadede duen i , me dip en ir karoj , me pojon i , pan lapwada pweki mar a .
44010044	A ni Petruj kotikida majan pukat Nen jaraui ap moredi pon karoj , me roneron padak o .
44010045	A me pojon akan , kijan jirkomjaij , karoj me ian Petruj pwarador , puriamuiki , me Nen jaraui pil moredi pon men liki kan .
44010046	Pwe re ronadar ar lokaia kida nil toror kapina Kot . Petruj ap majanier :
44010047	Ij me pan inapwiedi pil , me mepukat ender paptaijela , pwe re aleer Nen jaraui dueta kitail ?
44010048	I ari majani , me ren paptaijela ni mar en Iejuj Krijtuj . Irail ap poeki , a en mimieta re ’rail ran akai .
44011001	WANPORON o jaulan kan , me mi Iudäa , ronadar , me men liki kan pil aleer majan en Kot .
44011002	Petruj lao pwara don Ierujalem , me kijan jirkomjaij oko ap akamai on i indada :
44011003	Kom pwarala ren ol akai me jo jirkomjaij oko o mana re ’rail .
44011004	A Petruj pikikidi majani on irail karoj me wiauier irerokedo majani :
44011005	Nai mi nan kanim Iope wia kapakap . O ni ai wukilar , i kilaner kajanjal eu : Ed eu kodido jan nanlan likamata tein pwainok kalaimun eu , me imwi kan pukopuk pena o a kodido imp ai .
44011006	Ni ai kankakil , i ap diar o kilaner man aluki pa en jappa kai , o man laoalo , o man korop , o manpir en pan lan .
44011007	Nai ari ronadar nil eu , me majani on ia : Petruj , paurida , kamela o mana !
44011008	A nai potoan on : Kaidin Main , pwe jota me mal kot , de me jaut kin ko on nan au ai .
44011009	A nil kariapak japen jan nanlan : Meakot me Kot kamakelekeledar , koe der mamaleki !
44011010	Mepukat wiauier pan jilepak , ap apdar nanlan .
44011011	A kilan , madan ol jilimen kajinenda mon im , me i mi lole , me pakadara don ia jan Jäjarea .
44011012	A Nen kotin majani on ia , i en ian irail wei jo peikajal ; a jaulan wonemen pukat pil ian ia . Kit ari pedelon on nan im en ol o .
44011013	I ari kaire kin kit , duen a kilaner tounlan o kotikot nan im a , majani on i : Kadara won Iope ol akai , me pan ukedo Jimon me pil ad a Petruj ,
44011014	Me pan padaki on uk , me koe o noumui kan karoj pan maur kila .
44011015	Ni ai pikikidi padak , Nen jaraui ap moredi on po ’rail , dueta a kotin moredi on po ’tail ni tapi o .
44011016	Nai ari tamanda majan en Kaun o , me a kotin majani : Melel , pil me Ioanej paptaij kier , a komail pan paptaij kila Nen jaraui .
44011017	Ari , ma Kot kotin kijakija irail dueta a kotin kijakija kitail er , kitail me pojonlar Kaun Iejuj Krijtuj , ij nai , pwe i en kak palian Kot ?
44011018	Irail lao ronadar mepukat ap nenenla o kapina Kot indada : Nan Kot pil kotiki on men liki kan en kalula , pwen maurela .
44011019	A me muei pajan ni anjau en kamekam en Jtepanuj , kakan jili lel Pönijien , o Jipern , o Antiokien o jota padaki on meamen pwe Juj akan eta .
44011020	A nan pun arail ol akai mia , men Jipern o Kirene , me pwara don Antiokien , ap pil padaki on men Krik ronamau en Kaun Iejuj .
44011021	A lim en Kaun o ieian irail o me toto pojonlar wuki on Kaun o .
44011022	Ron en mepukat ap peidon momodijou en Ierujalem . Ir ari poronelar Parnapaj , pwen kokola lel Antiokien .
44011023	I lao pwarador o kilaner mak en Kot , ap peren kidar o panaui irail karoj , ren kelail ni monion arail o podidi on Kaun o .
44011024	Pwe i me ol kelail o mau amen , me dir en Nen jaraui o pojon . A aramaj toto me wuki on Kaun o .
44011025	A ap kola Tarjuj rapaki Pauluj .
44011026	A lao diaradar i , ap ukedo i Antiokien . Ira ap mimi ren momodijou par eu o padapadaki on me toto . A nan Antiokien tounpadak kan tapidar adaneki japwilim en Krijtuj akan .
44011027	A ni ran pukat jaukop akai ko don Antiokien jan Ierujalem .
44011028	A amen irail , me ad a Akapuj me u kokopki Nen , me muei lek lapalap pan kipadi jappa ; ari , a pwaidar ni muein Klaudiuj .
44011029	A irail inauki pena , me re pan kijakija jaulan kan , me mi Ierujalem duen ar kapwapwa amen amen .
44011030	Mepukat re wiadar ; re kadar won jaunkoa kan Parnapaj o Pauluj me wala .
44012001	I ANJAU nanmarki Erodej pikikidi kame akai nan momodijou .
44012002	I ari kamata kila kodlaj Iakopuj ri en Ioanej .
44012003	A lao kilaner , me Juj oko peren kidar , ap pil jaikidi Petruj . Nan i anjaun prot jomut .
44012004	A jaikidi i o kilan i nan imaten , o kajilaki i pwin en jaunpei paieu . Pamen me wia eu pwin , pwe murin paja a men kajale on pokon i .
44012005	Petruj ari jenjal nan imaten a momodijou poden kapakapki i ren Kot .
44012006	Ponpon mon Erodej pan kajanjaleda i , a jaimokela nan pun en jaunpei riamen , jalikidi jal mata riapot . A jilepa ko majamajan imaten mon wanim ko .
44012007	A kilan , amen tounlan en Kaun o pwarado o marain eu jarada nan imaten o . I ari pikir Petruj ni panepan o kapaurida i majani : Paurida pitipit ! Jal mata ko ap pupedi jan ni lim a kan .
44012008	A tounlan majani on i : Pirapirada o juteda ! I ari wiadar met . A ap majani on i : Upupedi o idauen ia do !
44012009	I ari pedoido jan o idauenla i , o a jota dedeki , me melel en tounlan a wiawia . Pwe a kiki on , me a auramandar .
44012010	Ira lao kotin daulier pwin en jilepa kaieu , o kariau , ira ap lel on wanim mata , me jalon kanim , i me pein ritida mo ’ra . Ira ari kotila pon al apot . A tounlan ap madan kotin rir jan mo a .
44012011	A Petruj lao dedeki me wiauier , ap majaniada : I ap aja melel , me Kaun o kotin poronedo japwilim a tounlan o kapit ia jan ni pa en Erodej o jan en Juj akan ar majamajan .
44012012	A ni a kotin madamadaua , ap lel on im en Maria in en Ioanej , me pil ad a Markuj , waja me toto pokon ia wia kapakap .
44012013	A ni en Petruj a letelet ni wanim o , lidu men , ad a Rode , ap pwara don ron .
44012014	A lao aja kapitie en Petruj , a jota ritinada wanim o pweki a peren . A a tanlon katitiki , me Petruj kot mon wanim o .
44012015	A irail indai on i : Koe iakala . A i kelail indada , me melel . Re ap inda : Kaidin i , a japwilim a tounlan o .
44012016	A Petruj wiawia leteleteta . Irail lao ritinada o kilaner i , re ap puriamui kilar .
44012017	A i olole irail , en nenenla . A ap majani on irail duen Kaun o , me kotin kalua i jan nan imaten o , o pil majanier : Kaireki Iakopuj o jaulan kan mepukat ! I ap kotiei jan kotilan ekij waja .
44012018	A lao ran pajaner , jaunpei kan ap puriamuiki kaualap en Petruj a pitilar .
44012019	A Erodej lao idok o jo diaradar , ap itetokenkone jilepa ko o majani , ren kamela . I ari kotilan Jäjarea jan Ierujalem kaukaujon ia .
44012020	A Erodej onionidar pan men Tiruj o Jidon , re ap wiaki eu poto don i kadekadeke Plajtuj jaunkoa en nanmarki o poeki muei mau , pwe re kin memaureki jap en nanmarki .
44012021	A kadekadeo eu ran Erodej ap purion likau en nanmarki , kaipokedi pon mol o kapakaparok on irail .
44012022	A aramaj akan nijinij indada : Nan i kapitie en kot amen , a kaidin en aramaj .
44012023	A madan amen tounlan en Kaun o poki i , pweki a jo wauneki Kot . A maaj akan me kanala i ; i ari mela .
44012024	A majan en Kot pwaida o lok jili .
44012025	Parnapaj i Pauluj puredo jan Ierujalem , ira lao kanikielar ar dodok , o ira pil ukedo Ioanej , me ad a Markuj .
44013001	NAN momodijou en Antiokien jaukop o jaunpadak kai mia . Iet akan : Parnapaj , o Jimeon me pil ad a Niker , o Lujiuj men Kirene , o Manaen , me ian monjap Erodej apwalidar , o Jauluj .
44013002	A ni arail papa on Kaun o , o kaijejol , Nen jaraui ap kotin majani : Katorore jan on ia Parnapaj o Jauluj , pwen wia dok eu , me I ki on ira er !
44013003	Irail ap kaijejol o kapakap o kidan po ’ra pa ar , re ap kadar ira wei .
44013004	Ira ari me pakadara kila Nen jaraui ap kotila Jeloijia , waja ira kereda pon jop pot tanalan Jipern .
44013005	Ira lao mi Jalamij , ap padaki duen majan en Kot nan jinakoke en Juj akan . A Ioanej papa men pil ian ira .
44013006	Irail lao kakan jili nan dake lel kanim Papoj , rap diaradar ol amen , me kin kati ani , jaukop likam amen , kijan men Juj , ad a Par Iejuj ,
44013007	Me kin mi ren Jerkiuj Pauluj ol lelapok amen . I me ekere don i Parnapaj o Jauluj , pwe a men roneron majan en Kot .
44013008	A Elimaj widinak ( pwe i wewe en ad a ) palian ira , pwen kapure jan jaumaj ni pojon o .
44013009	Jauluj , me pil adaneki Pauluj , dir en Nen jaraui , kankakil i ,
44013010	Indada : Koe meid dir en widin o mejued , o nain tewil o me kailonki me pun karoj . Koe jota pan dukedi jan palian al inen en Kaun akan .
44013011	A kilan met , lim en Kaun o mi po om . A koe pan majkun , ap jolar kilan katipin anjau kij . Ari , a madan ediedelar o rotalar ; i ap raparapaki jili men ale pa a , en kaweid i .
44013012	Jaumaj lao majani me wiauier , ap pojonlar , pwe a puriamuiki padak en Kaun o .
44013013	Pauluj o a warok kai ap kotila jan Papoj tanatan ko don Perke nan wein Pampilia . A Ioanej muei jan ira , purelan Ierujalem .
44013014	A ira majalewei jan Perke o kotilan Antiokien en Pijidien o kotilon on nan jinakoke ni ran en japat kaipokedi .
44013015	A lao nikier ar dondoropwe kapun o jaukop akan jaumaj en jinakoke kai ap ilakilan ira majani : Ri ( at ) oko ma majan en panau pot on aramaj pukat mi re oma , koma ari kida !
44013016	Pauluj ap kotida ololeki lim a majani : Ol en Ijrael komail o me kin majak Kot , komail en ron !
44013017	Kot en men Ijrael pukat , me kotin piladar jam atail akan o kapakapaiada aramaj oko ni ar kakairu jili Äkipten , o lim a manaman , me a kotin kalua kin irail jan waja o .
44013018	A impan jaunpar paeijok a kotin apapwali irail nan jap tan .
44013019	Kadekadeo a lao kotin koko jan wei iju nan Kanaan , ap kotin nek on irail jap arail .
44013020	O murin met a kotiki on irail jaunkapun kan irerokedo par papuki limeijok lel on jaukop Jamuel .
44013021	A jan ni anjau o re inon ion nanmarki amen . Kot ap kotiki on ir Jaul nain Kij , ol en kadaudok en Peniamin amen , jaunpar paeijok .
44013022	A lao kajapokelar , ap kotiki on irail Dawid , pwen nanmarki , me a pil kotin kileledier majani : I diaradar Dawid nain Ieje , ol amen duen inon en monion i , me pan wiada injen ai karoj .
44013023	Jan nan kadaudok a Kot kotikido Iejuj , pwen Jaunkamaur pan men Ijrael , duen japwilim a inau .
44013024	Murin Ioanej a kotin padaki on men Ijrael karoj duen paptaij en kalula mon a kotido .
44013025	A Ioanej lao kapwaiada japwilim a dodok , ap kotin majani : Ij me komail lamelame me nai ? Kaidin nai i . A kilan amen kotido , kijin jal en japwilim a jut i jowar en lapwada .
44013026	Komail ol o ri ai kan , komail kadaudok en Apraam , o meamen me majak Kot re omail , padak en kamaur pot et pakadara don komail .
44013027	Pwe me kaukaujon Ierujalem o ar jaumaj akan kapwaiada kokop en jaukop akan , me kin wadawad ni japat akan karoj ni ar kadeikada i , pweki re jaja i .
44013028	A jota me re diaradar , me a kak kamata kila . Ari jo , re poeki ren Pilatuj , me a en kamatala i .
44013029	Irail lao kapwaiada karoj , me intinkidi i , re ap kidi jan i nin tuka o kidi i nan joujou o .
44013030	A Kot me kotin kaiajada i jan ren me melar akan .
44013031	O ran toto me a kotin pwara don me ian i kotilan Ierujalem jan Kaliläa , me japwilim a jaunkadede on aramaj akan .
44013032	A kit padaki on komail ronamau duen inau on jam atail akan ,
44013033	Me Kot kotin kapwai on kitail nairail jeri kan , ni a kotin kaiajadar Iejuj duen a intinidier nan pjalm kariau : Koe nai Ol , I kanaitik uk adar ran wet .
44013034	A duen a kotin kaiajada i jan ren me melar akan , pwen der mor pajan , i me a kotin majanieki met : I pan ki on komail pai melel en Dawid akan .
44013035	I me a pil majanieki ekij waja : Re jota pan kotin mueid on , japwilim ar Jaraui o pan mor pajan .
44013036	Pwe Dawid lao kapwaiada a papa on kupur en Kot ni a anjau , ap jaimokelar , a jaredier impan jam a ko , ap mor pajan .
44013037	A i me Kot kotin kaiajadar , nan a jota kotin mor pajan .
44013038	Ari ri ai kan , komail aja , me lapwa pan dip akan ren men et kin kaloki on komail .
44013039	A me pan pojon i , nan i me punalar jan meakaroj , me komail jota kak pun kila kapun en Mojej .
44013040	Ari , komail kalaka , pwe a depa pwai on komail , me jaukop akan majanier :
44013041	Kilan , komail me kin lalaue , puriamuiki o joredi , pwe I pan wia dodok eu ni omail anjau , me komail jota pan kamelele , ma amen pan kajokajoi on komail due .
44013042	Irail lao pedoi jan ap poekipoeki , kajoi pukat en kalok on irail ni ran en japat kokodo .
44013043	A jaraui lao nikier , men Juj o Projelit lelapok toto idauenla Pauluj o Parnapaj , me mamajani on irail o panaui irail , ren podidi on mak en Kot .
44013044	A ni japat kokodo karoj toun kanim o pokon pena , pwen ron majan en Kot .
44013045	A Juj akan lao kilaner pokon o , ap pepeirinki o lidere meakan , me Pauluj kaweweda ; re palian o lalaue .
44013046	A Pauluj o Parnapaj ap jo majak katitiki : Majan en Kot en loki don komail maj , a pweki omail kaje jan , o wia kin komail jowar on maur joutuk , kilan , je jope wei on men liki kan .
44013047	Pwe iet duen me Kaun o kotin majani on kit : Nai me kajapwil uk adar , pwen marain pan men liki kan , pwe koe en kamaur jili lel jap karoj .
44013048	Men liki kan lao ronadar met , ap peren kidar , o kapina majan en Kot o karoj , me kileledi on maur joutuk , pojonlar .
44013049	A majan en Kaun o lolok jili nan wei kan karoj .
44013050	A Juj oko kamakarada li jaupeidi lelapok o jaumaj en kanim kan , o kapei on Pauluj o Parnapaj aramaj o kajapoke ir jan nan jap arail ,
44013051	A ira jipede jan ni aluwilu ar pwel , pwen kadede on irail , ap kotilan Ikonien .
44013052	A tounpadak kan me dir kila peren o Nen jaraui .
44014001	A IET me wiauier nan Ikonien : Ira karoj kotilon on nan jinakoke en Juj oko , ap padapadak kelail , lao kijan men Juj o Krik toto pojonla .
44014002	A Juj oko , me jo pojon , kamokimokid men liki kai o kalolap irail on jaulan kan .
44014003	A ira mimieta warai waja o , o aima padapadak duen kupur en Kaun o , me kotin kapwaiada majan en kupur a , ni a kotin kajaleda kilel o manaman akan ki lim ara .
44014004	A toun kanim liak toror pajan . Akai me ian Juj oko , a akai ian wanporon akan .
44014005	A moromoron lao wiauier jan ren men liki kan o pil Juj oko ianaki ar jaumaj akan , pwen kame o kate ira ,
44014006	Ira lao manier , ap pitilan kanim Likaonien , o Lijtra , o Derpe , o jap me mi imp a ,
44014007	Waja o ira padapadak ronamau .
44014008	A ol amen momod Lijtra , me pat en nä luet o kokon danidan jan ni a tikitik , me jaikenta alu .
44014009	I me kin roneron en Pauluj a padak . A lao majani i , ap kotin kajauiada , me a pojon itar on en kakelailada ,
44014010	Ap kotin kapitie laudeda majani : Ukida nä om ! I ari majiokadar o aluwei .
44014011	Aramaj lao kilaner , me Pauluj kotin wiadar , rap nilada kapitiki nin lokaia en Liakonien : Kot akan wia aramajala ap koti don kitail .
44014012	Irail ari ki on mar en Parnapaj Iupiter , a Pauluj Merkuriuj , pweki a kaunda kaparok .
44014013	A jamero en Iupiter , me kin mi mon kanim o , ap wado kau ol o al en tuka kai mon kanim o , ap men ian pokon o wia mairon ijij .
44014014	A wanporon oko Parnapaj i Pauluj lao mani mepukat , ira ap ter pajan ara likau o tan won nan pun en aramaj akan likelikwir :
44014015	Main ko , da me komail wiawiaki mepukat ? Kit aramaj dueta komail , ap padaki on komail , pwe komail en wuki jan kot mal pukat , wuki on Kot ieiaj , me kotin kapikadar lan , o jappa , o jed , o audepa ’rail karoj .
44014016	Me kotin mueid on toun jap karoj en wia pein injen ar maj o .
44014017	Ari jo , a jota kotin okila pein i , pwe a kotin wiawia mau o kotiki on komail katau jan nanlan o rak o , o kadireki nan monion omail mana o peren .
44014018	Ira kotin majani mepukat , a ekij ta , ira jota kak katukiedi en pokon o ar pan mairon on ira .
44014019	A Juj oko ap kodo jan Antiokien o Ikonien , kamakarada aramaj . Ir ari kate Pauluj o uradokilan likin kanim o , re ap kiki on , me a matalar .
44014020	A ni en tounpadak kan ar kapil pena i , a kotida ap kolon on nan kanim o , a manda a ian Parnapaj koieila Derpe .
44014021	Ira lao padapadak ronamau nan kanim o , o kajaulanalar me toto , ira ap purela Lijtra , o Ikonien , o Antiokien .
44014022	Ira kakelada nen en tounpadak kan o panaui irail , me ren dadaurata pojon , o me kitail en leleki wein Kot kamekam toto .
44014023	Ira lao kajapwilada jaunkoa kai nan momodijou karoj , ap kapakap o kaijejol , ap kapakapa ki irail ren Kaun o me re pojonlar .
44014024	Ira kakan jili Pijidien ap lel on Pampilien .
44014025	Ira lao padaki duen majan o nan Perke , ap kotilan Atalien .
44014026	A jan ni waja o ira tanalan Antiokien , waja ira japwile kidar mak en Kot on dodok o me ira kapwaiadar .
44014027	Ira lao pwarador , ap kapokon pena momodijou , rap kotin kajoia on irail duen en Kot a kotin wiaki ira , o duen a kotin ritinada wanim en pojon en men liki kan .
44014028	Ira ap kotikot warai ren tounpadak kan .
44015001	A AKAI me kodido jan Iudäa , ap padaki on jaulan kan : Ma komail jota jirkomjaij duen tiak en Mojej , komail jota pan kak maurela .
44015002	A irail lao liak toror pajan o akakamai on Pauluj o Parnapaj , re ap inauki pena , me Pauluj i Parnapaj , o pil akai irail en kotidalan Ierujalem ren wanporon o jaunkoa kan pweki mepukat .
44015003	Momodijou ap likid ir wei lao ekij waja . Irail ap weweid nan Pönijien o Jamaria o kajokajoiada duen en men liki ar wukila . Irail ari kaperenda melel jaulan kan karoj .
44015004	Irail lao lel Ierujalem , momodijou o wanporon , o jaunkoa kan ap kajamo ir . Irail ap katitiki meakan , me Kot kotin wiaki irail er .
44015005	A akai kijan pwin en Parijär , me jaulanalar , me uda indada : Me pun , en jirkomjaij ir ala , o kapi on irail , en wiawia kapun en Mojej .
44015006	A wanporon o jaunkoa kan pokon pena , pwen kaparok duen met .
44015007	Irail lao kapukapun pena warailar , Petruj ap kotida majani on irail : Ri ai kan , komail aja , me maj o Kot kotin pil ia dar jan nan pun omail , pwe men liki kan en rona jan nan au ai majan en ronamau o pojonla .
44015008	A Kot me kotin ereki monion en aramaj , kotin kadede irail o kotiki on irail Nen jaraui dueta kitail ,
44015009	O a jota kotin wiada irair eu nan pun en kitail o irail ni a kotin kamakel monion arail ki pojon .
44015010	Ari , da me komail kajonejonki Kot , en kidan pon pop en tounpadak kan lopu eu , me jam atail akan o pil kitail jota kak wa .
44015011	A kitail kin kamekamelele , me kitail pan kamaureki mak en Kaun Iejuj Krijtuj dueta irail .
44015012	A pokon o nenenlata o roneron en Parnapaj i Pauluj ara katiti duen manaman oko o kilel kai , me Kot kotin wia kidar lim ara nan pun en men liki kan .
44015013	Irail lao nenenlar , Iakopuj ap kaparok majanida : Ri ai kan komail ron ia !
44015014	Jimon me kajoiada duen en Kot a kotin pwara don men liki kan ni tapi o pwen pili jan irail kainok eu on mar a .
44015015	Pwe iduen majan en jaukop akan duen a intinidi :
44015016	Murin mepukat I pan puredo o kawiliakapada im en Dawid , me ronki pajaner , o pur on kauada waja me olar .
44015017	Pwe luan aramaj akan en raparapaki Kaun o , pil men liki kan , me wan ad ai , iei me Kaun o majaniadar , me kin kotin wiawia .
44015018	Mepukat me lolok jan ni tapi o .
44015019	Ari iet me i kajauiada , kitail ender katoutoui irail me wuki on Kot jan ren men liki kan .
44015020	A jen intine won irail , ren liki jan kajaut en kot mal akan , o nenek , o man mopelar akan , o nta .
44015021	Pwe jan maj kokodo jaunkawewe en Mojej kin mi nan kanim karoj , pwe re kin padapadak duen i nan jinakoke kan ni ran en japat akan karoj .
44015022	Wanporon o jaunkoa kan , o momodijou ap maukidar , en pilada ol akai jan ar pokon o porone ira wei ian Pauluj i Parnapaj , en kotila Antiokien : Iudaj , me pil ad a Parnapaj o Jilaj , ol pukat , me kaun pan jaulan kan .
44015023	A iet eten , me re intiniedier ap kadar won irail : Iet kit wanporon o jaunkoa kan o jaulan kan kadar won komail , ri at akan , me ko jan ren men liki kan nan Antiokien , o Jirien , o Jijilia at ranamau .
44015024	Aki at roner , me akai , me koiei jan re at , kin kaponepone kin nen omail ar padak kan ni ar kajapune komail lar indada : Komail en jirkomjaij o kapwaiada kapun o ; a je jota ki on irail kujoned akan .
44015025	Kit ap wiaki eu ni at maukidar en piladar ol akai , ap kadar won komail ianaki kompoke pat Parnapaj o Pauluj .
44015026	Ol oko me tonmeteki maur ara on mar en Kaun Iejuj Krijtuj .
44015027	Kit ari kadar wei Iudaj o Jilaj , me pil pan kajoi on komail mepukat .
44015028	Pwe Nen jaraui o kit kin kupukupura , me mau , je ender ki on komail eu lopu ; mepukat eta me kajampwal :
44015029	Komail liki jan uduk , me mairon on kot likam , o nta , o man mopelar , o nenek . Ma komail liki jan mepukat , nan komail kin wiawia me mau . Ran kajelel !
44015030	Irail lao pakadarala , ap kotilan Antiokien , re ap kapokon ir pena , ki on irail kijin likau o .
44015031	Irail lao wadoker , ap peren kidar kamait parail .
44015032	A Iudaj i Jilaj , me pil jaukop oko panaui kin jaulan kan kajoi toto o pil katinai ir ada .
44015033	Irail mi waja o lao ran akai , ap pakadarala popol jan ren jaulan kan , pwe ren kola ren me kadar ira ala .
44015035	A Pauluj i Parnapaj kotikoteta Antiokien , kawewedar o padapadaki majan en Kaun o , o me toto pil ian .
44015036	Kadekadeo murin ran akai Pauluj majani on Parnapaj : Kita pan purela ren jaulan kan , me mi kanim akan , waja kita padakier duen majan en Kaun o , o kalekalelapok due ’rail .
44015037	A Parnapaj men ukada Ioanej , me pil ad a Markuj .
44015038	A Pauluj kupura , me a jota mau , ira en ukada i , me muei jan ira nan Pampilien o jolar ian ira kolan dodok .
44015039	Ira ari akamai pena lao ira muei pajan . Parnapaj ari ukada Markuj tana won Jipern .
44015040	Pauluj piladar Jilaj ap kotila . A jaulan kan mueidela ira ni mak en Kot .
44015041	I ari kakan jili nan Jirien o Jilijia katinada momodijou kan .
44016001	PAULUJ ari kotilan Derpe o Lijtra . A kilan tounpadak amen mi waja o , me ad a Timoteuj , nain li en Juj me pojon amen , a jam a men Krik .
44016002	Nan i kalok mau jili ren jaulan en Lijtra o Ikonien akan .
44016003	Pauluj kotin men , i en waroki on i . I ari uk i o jirkomjaij i , pweki Juj oko , me mi waja o , pwe irail ajaer , me jam a men Krik amen .
44016004	A ni arail kotikot jili nan kanim akan , re padaki on irail me ren kapwaiada kujoned oko , me wiauier ren wanporon o jaunkoa kan nan Ierujalem .
44016005	Momodijou kan ari kelailada ni pojon o re totolar ni ran karoj .
44016006	A Nen jaraui kotin inapwiedi , me ren der padak duen majan nan Ajien , re ap kakan jili Prikien o Kalatien .
44016007	Irail lao pwara don Mijien , re jon daulul wei on Pitinien , a Nen en Iejuj jota kotin mueid on .
44016008	Irail lao daulul lar Mijien , ap kodilan Troaj .
44016009	A kajanjal eu pwara don Pauluj ni pon : Ol en Majetonien amen me uda , poekipoeki i indada : Kom koti don Majetonien , jauaja kit !
44016010	A lao udialer kajanjal o , kit madan kolan Majetonien , pwe je ajaer , me Kaun o kotin molipe kit , en kolan padaki on irail ronamau .
44016011	Kit ari majel wei jan Troaj o inen won Jamotrajien , a manda lel on Neapolij ,
44016012	O jan waja o lel Pilipi , kanim lapalap ni apali en Majetonien , me kijan jap en men Rom . Kit ari mimieta nan kanim o ran akai .
44016013	Ni ran en japat je koiei jan kanim o , kolan pon pilap pot , waja re kin kapakap ia . Kit ari mondi o kawewe on li akai , me kin pokopokon waja o .
44016014	A li amen ad a Lidia , men jaunet en likau waitata , men Tiatira amen , me kin kaudok on Kot . Nan i me roneron kit . A Kaun o kotin ritinada monion i , pwen apapwali meakan , me Pauluj majanier .
44016015	I o a penainai lao paptaijelar , ap poeki re at indada : Ma komail kajau ia da , me i pojonlar Kaun o , komail pan pedelon on nan im ai o kotikot ia ; i ari nidinide kin kit .
44016016	Kadekadeo ni at kolan kapakap lidu amen , me kin wun ani , ap tu on kit , me kin kare on moni toto ren a jaumaj kan ki a wun ani .
44016017	I me idauen Pauluj o kit weriwer indada : Aramaj pukat me japwilim en Kot lapalap ladu ko , me kin padaki on komail duen al en maur .
44016018	A mepukat a wiadar ran toto . A Pauluj kupurola kaualap ap kotin jaupeila majani on nen o : Ni mar en Iejuj Krijtuj me i indai on uk , keredi jan i ! I ap keredi jan ni auer ota .
44016019	A jaumaj akan lao diarada , me jolar kaporopor en ar men wiaki moni , ap jaikidi Pauluj o Jilaj , wai ira lon don wajan net ren jaumaj akan .
44016020	O kalua ira wei ren jaunkapun kan katitiki : Aramaj pukat kijan men Juj kin kaokaoe atail kanim ,
44016021	O padapadaki tiak me jota pun je en ale de wiada , pwe kitail men Rom .
44016022	Aramaj karoj ap uda por on ira , o jaunkapun ko dere jan ara likau kan o kapi , ren woki ira .
44016023	Irail wokiwoki ira pan pak toto , rap kaje ira di nan imaten o kapiedi jilepa o , en kateneten ira di .
44016024	A lao aleer kujoned wet ap kaje ira di on nan waron , en imaten o jaliedi aluwilu ’ra nin tuka kai .
44016025	A lao ni ailep en pon Pauluj o Jilaj kapakap o melkaka on Kot , o me jalidi ko roneron ira ,
44016026	A jap o madan rerereda , kajukajuk en imaten mokidedar , wanim ko ap madan ritida o ar jal akan karoj lapwadar .
44016027	A jilepan imaten lao pirida jan a mair o kilan wanim ko ar ritidar , ap napekida a kodlaj o , a pan kamela pein i , pwe a kiki on , me jalidi ko me pitila .
44016028	A Pauluj kapitie laudeda majani : Kom der kame uk ala , pwe kit karoj mia .
44016029	A ap idok lamp eu o tan rerer o dairukedi jan Pauluj o Jilaj .
44016030	O wa ira wei jan indada : Main ko , da me i en wiada , pwen kamaurela ?
44016031	Ira ap majani : Pojon Kaun Iejuj , a koe o toun im om pan maurela .
44016032	Ira ari kawewe on i o toun im a karoj majan en Kaun o .
44016033	I ari uk ira ni auer ota ni pon o , widen ara pwal oko . I o na kan karoj ap madan paptaijelar .
44016034	I ap kalua won ira nan im a , ap kida mo ’ra kijin mana , o peren kidar a pojonla Kot , i o ian a kan .
44016035	A lao ran pajan , jaupeidi ko poronela papa ko indada : Lapwada aramaj pukat !
44016036	Jilepan imaten o ap kaireki Pauluj majan pukat indada : Jaupeidi ko me ilakido , koma en lapwada . Koma ari kotila popol
44016037	A Pauluj kotin majani on irail : Irail janjal kadeike kit adar o woki kit men Rom , ap kaje kit ale nan imaten , a met re men kadar kit ala jo janjal . A jo , irail en pein kodo , wa kit wei .
44016038	A papa ko kaireki jaupeidi kan majan pukat . Irail ap majakadar ni ar ronadar , me ira men Rom .
44016039	Irail ari kodo , poeki re ’ra o wa ira la jan , o nidinideki ira , en japal wei jan nan kanim o .
44016040	Ira ari pedoido jan nan imaten o , ap kotila ren Lidia . Ira lao tu on jaulan kan , ap panaui irail o jipale wei .
44017001	IRA kotin weid nan Ampipolij o Apolonia , ap pwara don Tejalonik , waja jinakoke en Juj oko mi ia .
44017002	Pauluj ap kotilon on re ’rail duen a kin wiawia o ian ir kapakaparok pena jan kijin likau kan ni ran en japat jilu .
44017003	A kotin padaki o kajaleda , me Krijtuj udan kalokolok o iajada jan ren me melar akan , o me Iejuj men et , me i kawewe on komail , me Krijtuj .
44017004	O akai irail me pojonla ap waroki on Pauluj i Jilaj , o pil men Krik lelapok me toto , o li jaupeidi me kaidin me malaulau .
44017005	A Juj oko pepeirindar , ap ukada ol jued kai , o kapokon irail pena o kapeida kanim o , o kapil pena im en Iajon , pwen wa ira don pokon o .
44017006	Irail lao jo diar ira da re ap waikelon don jaumaj akan en kanim o Iajon o jaulan kai indada : Mepukat kamokimokidadar jappa , nan ira pil pwara dor met .
44017007	A Iajon kajamo ira er , o irail karoj kin tiakedi majan en Jija ni ar katitiki , me dene amen Nanmarki Iejuj .
44017008	Irail ari kamakaradar aramaj o jaumaj akan nan kanim o ni ar ronadar mepukat .
44017009	Irail lao aleer jan ren Iajon o me tei kan ar kapwa , re ap kadar ira la .
44017010	A jaulan kan madan kadarala Pauluj i Jilaj ni pon Peröa . Irail lao pwarado , ap kotilon on nan jinakoke en Juj oko .
44017011	Mepukat me mau jan irail nan Tejalonik , pwe re pitipit aleer majan o pereperen kalelapokki kijin likau ni ran karoj , ma melel mepukat .
44017012	Ari , me toto irail pojonlar , li o ol en Krik kan kijan jaupeidi me toto ian .
44017013	A men Juj en Tejalonik ko lao roner , me Pauluj pil padapadak nan Peröa majan en Kot , irail ap kodo o kamakaradar aramaj akan .
44017014	A jaulan kan madan kadarala Pauluj , dene a pan kotidila ni oror . A Jilaj i Timoteuj mimieta waja o .
44017015	O me pelikid Pauluj akan kalua i lel Aten . Irail lao aleer kujoned on Jilaj o Timoteuj , me ira en pitipit ko don i , re ap jamalar .
44017016	A ni en Pauluj a kotin auiaui ira nan Aten kupura ap ola ni a majani nan kanim o dikedik en ani rok ia .
44017017	I ari kotin padaki on Juj oko o me toun kaudok kan nan jinakoke pil wajan net , me a kotin padaki on , me kin pokon pena waja o ni ran akan karoj .
44017018	A jaunpadak en Epikurioj o Jtoik kai ap akamai on i o akai indada : Da paupaulap men et men inda ? O akai indada : Likamata i jaunpadak en kot en wai akan aki a padaki on irail ronamau en Iejuj o en aramaj ar pan maureda .
44017019	Irail ari ukada i o walan Areopak indada : Kit jota pan kak ron duen padak kap pot et , me koe kin kaweweda ?
44017020	Pwe kajoi en wai pot , me kom wa don kit , kit ari men weweki duen mepukat .
44017021	Pwe toun Aten o men wai kan , me mi waja o , kin jopijokki ar kajokajoi o roneron duen meakaroj me kap .
44017022	A Pauluj kotida pon dol en marj majani : Komail ol oko en Aten , i kajauiadar , me komail kin majak kaualap kot likam akan ,
44017023	Pwe ni ai koko jili met , o kilekilaner omail jaraui kan , i ap diaradar pei jaraui eu , me intinidier poa : Japwilim en kot me jo diarokadar , me komail kin kaudoki on ap jaja i , i me i kin padapadaki on komail .
44017024	Kot me kotin wiadar jappa o audepa karoj i me Kaun en nanlan o jappa , nan a jota kotikot nan im en kaudok kan me aramaj wiadar .
44017025	O jota me kin upaki i pa en aramaj likamata a kotin anane meakot ; pwe pein i kin kotin nene on karoj maur , o ajinok o meakaroj .
44017026	O a kotin wiadar wein aramaj en jappa karoj kaparapar jan nta ta ieu , pwen kaukaujon nan jap karoj , o a kotin kileledier warai o wajan ar kaujon .
44017027	Pwe ren raparapaki Kot , ma ir kak pam o diar i , pwe a jota kin doo jan amen amen kitail .
44017028	Pwe i me kitail kin memaureki , o mokideki , o mimiaki , duen akai omail jaunkaul pil indadar : Pwe kij a kitail karoj .
44017029	Ari , ma kitail kijan Kot , kitail ender lamelame , me Kot rajon kold , de jilper , de takai , de dikedik eu , me aramaj lolekon diaradar .
44017030	Ari , kot kotin kanonama on kitail ni anjaun atail rotorot . A anjau wet a kotin majani on aramaj karoj , ren kalula waja karoj .
44017031	Pwe a kotin kileledier ran eu , me a pan kotin kadeika kida jappa Ol amen , me a kotin katororedar ni tiak pun . A iet kilel , me a kotiki on aramaj karoj : A kotin kaiajadar i jan ren me melar akan .
44017032	Irail lao ronadar duen mauredan me melar akan akai ap lalaue , a akai inda : Je men pur on ron jan komui duen met .
44017033	Pauluj ari kotila jan re ’rail .
44017034	A ol akai waroki on i o pojonlar . Amen ir Dionijiuj kijan jaunkapun kan ; a li amen , me ad a Damarij , o pil akai ian irail .
44018001	MURIN mepukat a kotila jan Aten o kotilan Korint ,
44018002	A lao diaradar Juj amen me ad a Akwila me ipwidier Pontuj , me apton kodo jan Italien o a paud Prijila , aki Klaudiuj majani , me Juj oko karoj en kokoke jan Rom , i ari kotilan re ’ra .
44018003	O kotikot re ’ra , ian dodok , pwe ira jon ta ieu wiada im likau .
44018004	O ni ran en japat karoj a kin kotin padapadak nan jinakoke o kalekalolekone men Juj o men Krik kan .
44018005	A Jilaj o Timoteuj lao kodido jan Majetonien , Pauluj kotin jopijokki kaualap padak o , pwe a kadede on Juj akan , me Iejuj me Krijtuj .
44018006	A irail lao akamai o lalaue , a ap jipededi japwilim a likau majani on irail : Dip omail en kapokon on pein komail . Nai me makelekel jan met , i pan kola ren men liki kan .
44018007	I ari kotila jan waja o ap kotilan nan im en amen me ad a Jujt me kin kaudok on Kot , me im a pat on jinakoke .
44018008	A Krijpuj , jaumaj en jinakoke pojonla Kaun o , ianaki karoj toun im a ; toun Korint me toto lao ronada , ap pojonla o paptaijela .
44018009	Kaun o ap kotin majani on Pauluj ni a auramen ni pon : Der majak , padapadak ender nenenla !
44018010	Pwe Nai ian uk , o jota me pan jair uk , pwen kame uk , pwe nai aramaj me toto nan kanim wet .
44018011	I ari kotikot waja o par eu o jaunipon wonu kaweweda majan en Kot nan pun arail .
44018012	Ni muein Kalion kakaundar Akaia , Juj akan ap wiaki eu , jaikidi Pauluj o wa don i mon mol en kadeik o ,
44018013	Indada : Lap men et kin pitipiti aramaj , ren kaudok on Kot ap palian kapun .
44018014	Pauluj lao men majanda , Kalion ap majani on Juj oko : Komail Juj oko , ma japun eu de me jued kot , i pan ron komail .
44018015	A ma akamai duen lamalam , o ad akan , o omail kapun , nan pein komail pan wia , pwe nai jota men jaunkapun pan mepukat .
44018016	I ari jiken ir wei jan ni mol en kadeik o .
44018017	A karoj ap jaikidi Jojtenej , jaumaj en jinakoke o woki i mon mol en kadeik o . A Kalion jota injenoki mepukat karoj .
44018018	Pauluj lao kotikot waja o ran toto , ap kotin kamurimuri on jaulan kan o ianala jop pot kotilan Jirien ; Prijila i Akwila ian i . Maj a kotin kotedar tapwi nan Kenkräa , pwe a inau mia .
44018019	I ari jupi on Epijuj , pwilikidi on ira waja o , a pein i kotilon on nan jinakoke o kaparok on Juj oko .
44018020	Irail poeki i , en mimieta re ’rail anjau warai , a jota kotin duki on .
44018021	O a kotin kamurimuri on irail majani : I udan ian kamadip kokodo nan Ierujalem . A ma Kot pan kotin mueid on ia , i pan pure don komail . A ap kotin majel jan Epijuj .
44018022	A lao kotin keredi Jäjarea , ap kotidala ranamau on momodijou ap kotilan Antiokien .
44018023	A kotikot waja o anjau kij , ap kotila kakan jili nan wein Kalatia , o Prikien , kakelada tounpadak kan karoj .
44018024	A men Juj amen , me ad a Apoluj , me tikidar Alekjandrien , iei ol kadek lokaia , o me ereki kijin likau kan , a ko don Epijuj .
44018025	Men et aleer padak ni al en Kaun o , o a kelail ni nen e , a padapadak o kaweweda mau meakan duen Iejuj ; a paptaij en Ioanej me a aja .
44018026	I ari tapiada aima padapadak nan jinakoke . A Akwila o Prijila lao ron i , ap uke don ira i , kawewe on i al en Kot .
44018027	A lao men kola Akaia , jaulan kai ap intin won tounpadak kan , poeki re ’rail , ren kajamo i . I lao pwarado , ap jauaja irail , me pojon kilar mak en Kot .
44018028	Pwe a manaman on Juj akan , kajale on irail jan kijin likau kan me Iejuj me Krijtuj .
44019001	A ni anjau Apoluj mi Korint , Pauluj kotin kakan jili jap en pali poa kan , ap lele don Epijuj waja a diarada tounpadak kai .
44019002	A kotin majani on irail : Komail aleer Nen jaraui ni omail pojonlar ? Irail potoan on i : Je jota man ron , me Nen jaraui mia .
44019003	A ap kotin majani : A ij , me komail paptaij on ? Irail inda : On paptaij en Ioanej .
44019004	Pauluj majani : Ioanej paptaij ki paptaij en kalula , ni a majani on aramaj akan , me ren pojon i me pan pwarado mur i , i Iejuj .
44019005	Irail lao ronadar met , re ap paptaij on mar en Kaun Iejuj .
44019006	Pauluj lao kotin pwil po ’rail lim a kan , Nen jaraui ap kotidi po ’rail , irail ari lokaia nil toror pajan o deideikop .
44019007	A ir ol oko me ekriamen .
44019008	I ari kotin purepure nan jinakoke o aima padapadak jaunipon jilu , kapakaparok o kawewedar meakan duen wein Kot .
44019009	A akai lao kapitakailar , o jo pojon , o lokelokaia jued on aramaj akan duen lamalam , a ap jaupei jan irail o katorela tounpadak kan , o padapadaki on irail nan im en padak en Tiranuj
44019010	Mepukat wiauier jaunpar riau ; toun Ajien karoj ari ronada majan en Kaun o , men Juj o men Krik karoj .
44019011	O Kot me kotin wia kida lim en Pauluj manaman kapuriamui akan .
44019012	Re pil aleer lim en pudo o likau moa jan pali war a , pwilikidi on me jomau kan , jomau o ap jare jan , o nen jued akan keredi jan .
44019013	Men Juj widinok kai , me kin koko jili kati ani , ap jon jakaraki don irail , me tanwar en nen jued kai , mar en Kaun Iejuj , indada : Kit kaukilan komail Iejuj , me Pauluj kin padapadak due .
44019014	A ol ijimen mia nain jamaro lapalap Jkepaj , ol en Juj amen , me wiadar mepukat .
44019015	A nen jued japen irail indada : I aja Iejuj , o i aja duen Pauluj , a komail , ij komail ?
44019016	A aramaj o , me nen jued mi poa , ap luje don irail o kaloe irail edi . Ir ari tana jan nan im o kilijo o kili olar .
44019017	A met lok jili ren men Juj o Krik akan , me kaujon Epijuj . O majak kipa irail edi , o mar en Kaun Iejuj me lomuinlar kaualap .
44019018	O me ian pojonlar me toto kodo weokadar o kajaledar arail wiawia kan .
44019019	O pil me toto , me kati ani , wa pena nairail puk o ijik ir ada mon karoj ; ir ari wadok pwain ar o diar , me a dok on moni limenen .
44019020	Majan en Kaun ari pwaidar kaualap .
44019021	Murin mepukat Pauluj ap kotin inon ion ni nen e kakan jili wein Majetonien o Akaia , ap kotilan Ierujalem majanidar : I lao milar waja o , i pil pan kilan Rom .
44019022	I ari kadarala Majetonien riamen , kijan me papa i : Timoteuj o Erajtuj . A pein i kotikoteta maj nan Ajien .
44019023	I anjau me moromoron laud wiauier pweki lamalam .
44019024	Pwe amen , me ad a Demetriuj , jaunmata amen , me kin wiada im en kaudok jilper kan on Diana , me kare on irail , me kin wiawiada , moni toto .
44019025	I ap kapokon irail pena o toun dodok en jon ota indada : Main ko , komail aja , me dodok wet meid kadepa on kitail , pwe i me kitail kapwapwaki .
44019026	A komail kilekilan o roneron , me Pauluj men et kin kaloedi o kawukila aramaj toto a kaidin nan Epijuj eta , pwe pil koren ion nan Ajien pon , ni a kin padaki on aramaj akan , me dene kaidin irail kot akan , me wiaui pan pa en aramaj akan .
44019027	Mepukat meid apwal on kitail . Pwe kaidin atail dodok eta me pan kamala , pwe pil im kaudok en kot Diana lapalap o a linan , me toun Ajien o jappa karoj kin kaudoki on pan jorela .
44019028	Irail lao roner mepukat , re ap makara kida kaualap o weriweradar indada : Meid lapalap Diana en men Epijuj !
44019029	A karoj toun kanim o ap pinidar , wiaki eu , tanalan im en madon , tanaki Kaioj o Arijtarkuj men Majetonien , me waroki on Pauluj oko .
44019030	A Pauluj lao pan kotilon nan pokon o , tounpadak kan ap jota mueid on i .
44019031	O jaumaj en Ajien kai , me kompokepa kan , ilake don i , panaui i , ender kotilan im en madon o .
44019032	Ari , akai wia eu jon en lokaia , a akai eu , pwe pokon o pinidar . A me toto re ’rail jaja karep en ar pokon pena .
44019033	Irail jikon jan nan pokon o Alekjander ; Juj oko me jikonla i . A Alekjander olol on irail , ap men japen pokon o .
44019034	Irail lao aja , me i kijan Juj oko , re ap wiaki eu weriwerada auer riau : Meid lapalap Diana en men Epijuj !
44019035	A jaunintin en kanim o lao kadukiedi pokon o , ap indada : Komail ol oko en Epijuj , ij aramaj , me jaja , me kanim en men Epijuj kin kaukaudoki on Diana lapalap o dikedik , me pupedi jan nanlan ?
44019036	A ma jota , me pan kak kalikame mepukat , komail en nenenla o der wiada me japun !
44019037	Pwe komail ukedo ol pukat , me jota kin kuliada im en kaudok o , pil jota lalaue omail kot li .
44019038	A ma Demetriuj o ian a kan mauki meakot ren amen , kapun ap pan wiaui , pwe jaunkapun kai mia , ren kapukapun re ’rail .
44019039	A ma komail mauki eu jon toror , i me pan kapunala nan kapun o .
44019040	Pwe kitail pan pukoki moron en ran wet , pwe jota karepen , me kitail en kapunki pokon wet ar tanatan pena .
44019041	A lao majani on irail mepukat , ap kadar pajan pokon o .
44020001	MORON lao dukedier , Pauluj ap molipe pena tounpadak kan , ap kotin kamurimuri on irail o kotila , pwen jailokelan Majetonien .
44020002	A lao kakan jili jap oko , o panapanaui irail kaualap , ap kotilan wein Krik .
44020003	A lao kotikot waja o jaunipon jilu , ap men kotilan Jirien , ari jo , a kotin pure don Majetonien , pwe Juj oko majamajan i .
44020004	A iet akan , me likid i lel Ajien : Jopater nain Piruj men Peröa , a Arijtarkuj o Jekunduj men Tejalonik , a Kaiuj men Derpe , o Timoteuj , o Tikikuj , o Tropimuj men Ajien .
44020005	Mepukat tion maj ap aui kit nan Troaj .
44020006	Murin kamadip en prot jomut je jerok wei jan Pilipi , tanatanki ran limau kokola re ’rail Troaj , waja je mimi ia ran iju .
44020007	A ni ran kaieu en wik , ni at pokon pena , pwen pilitiki pena prot , Pauluj ap kotin padaki on irail . A mandan ran o a pan jamala . A kotin kawarailar a padak lao lel ailep en pon .
44020008	A lamp toto mi nan kokon poa , waja je pokon pena ia .
44020009	A manakap amen , me ad a Eutikuj , me momod nan wanimtuk , me mair kalikala . A ni en Pauluj a padak warai , i ari mair kalikala melel , ap pupedi jan ni kajilu en kokon poa , o re pokada , a melar .
44020010	A Pauluj me kotidi kipedi on poa o polodi i majani : Komail der mauk , pwe a memaur !
44020011	I lao kotidala o pilitiki pena prot , o konoter , o padapadak warai lao lel waja ran , ap kotilar .
44020012	A irail wado manakap memaur ap pereperen kaualap .
44020013	A kit me madan ian jop o , tanatan kolan Ajoj , waja je pan uk ia Pauluj , pwe i me a kakalik on kit . A pein i pan japal .
44020014	A lao tu on kit nan Ajoj , je ap uk i , tanalan Mitelene .
44020015	Kit tanatan kodo jan waja o , a manda je lel on likin Kioj , o manda je lele don Jamoj , o je mondi Trokilion , a manda je pwara don Miletuj .
44020016	Pwe Pauluj kileledier en dauli Epijuj , pwe a der pwapwand nan Ajien , pwe a kotin karawaru , ma a pan kak , a pan lel on Ierujalem ni ran en Pentikoj .
44020017	A jan Miletuj a kotin ilakilan Epijuj molipe jaunkoa en momodijou kan .
44020018	Irail lao pwara don i , a kotin majani on irail : Komail aja duen ai wiawia re omail anjau karoj jan ni tapin ran o , me i lel Ajien ,
44020019	Duen i papa Kaun o ni aktikitik , o janejan , o kamekam nan pun en Juj oko , ni ar rukiruki ia di .
44020020	O duen i jota oki janer meakot me katepan , pwe i kaireki komail karoj , o padapadaki komail janjal o nan im akan .
44020021	O i kadede on men Juj o pil men Krik kalula on Kot o pojon atail Kaun Iejuj Krijtuj .
44020022	A kilan , i ap kokodalan Ierujalem , nen i jalidi o i jaja , da me pan pid ia waja o .
44020023	A Nen jaraui kin kotin kadede on ia nan kanim karoj , me jal akan o kamekam kin auiaui ia .
44020024	Ari jo , i jota kin injenoki mepukat , i pil jota kajampwaleki maur i , pwe i en kaimwijokela ai koa dodok , me i aleer jan ren Kaun Iejuj , en kadede ronamau en mak en Kot .
44020025	A kilan , i ap ajaer , me komail karoj , me i padapadaki oner wein Kot , pan jolar udial maj ai .
44020026	I me i kadede on komail ran wet , me i makelekel jan ntan komail karoj .
44020027	Pwe i padaki on komail duen kupur en Kot , o jota man meakot me i okijan komail .
44020028	Komail ari kalaka komail o momodijou karoj waja , me Nen jaraui kotin kajapwil komail dan jilepa ko , pwen apapwali momodijou en Kot me a kotin pwainiki pein nta .
44020029	Pwe i ajaer , me murin ai jamalar kidi komad akai pan pwara don komail , me jota pan kajampwaleki pwin o .
44020030	A ol akai pan uda jan nan pein komail , me pan padak japun , pwen wiaki tounpadak kan pein ar warok kan .
44020031	Komail ari majamajan o tamanda , me i jota dukedi , panaui amen amen , janejan ni ran ni pon jaunpar jilu .
44020032	Ari , i pan mueid on komail Kot o majan en kupur a , me manaman on kapwai komail ada , o kotiki on komail jojo eu ren me jaraui kan .
44020033	I jota noroke en amen a jilper , de kold , de likau .
44020034	Pein komail aja , me pa i kat kin papa ia o ai warok kan .
44020035	I kajale on komail er meakan duen komail en dodok , pwen jauaja me luet akan o tamatamanda majan en Kaun Iejuj akan , duen a pein kotin majani : Kiki wei me kaperen jan ale .
44020036	A lao kotin majanier mepukat , a kelepuki ian irail karoj kapakap .
44020037	Irail ari janejan kaualap o polodi tapin wor en Pauluj o metik i .
44020038	Re injenjuedekier kaualap a majan , me dene re jolar pan udial jilan i . Irail ari likid i koti on pon jop o .
44021001	KADEKADEO kit lao majelwei jan murin at kamurimuri on irail je tanatan inen won Kuj , a manda lel on Roduj , a jan waja o je tanalan Patara .
44021002	Kit lao diaradar jop pot , me pan kola Pönijien , je ap keredan poa majelwei .
44021003	Kit lao kilaner Jipern , je dauli ni pali maun , tanatan kolan Jirien ap jupi on Tiruj , pwe i waja audepan jop o pan pwilidi ia .
44021004	Je lao diaradar tounpadak kan , kit ap mimieta waja o ran iju . Irail ap majanki Nen , Pauluj ender kodalan Ierujalem .
44021005	Kadekadeo kit lao kaimwijokila ran oko , je ap majel kokola . Irail karoj me likid kit lel likin kanim , li o jeri kan pil ian ; kit ap kelepuki ni oror , o kapakap .
44021006	Kit lao kamurimur pena , je ap kereda pon jop o , a irail purelan deu ’rail .
44021007	Kit tanatan kodo jan Tiruj ap ko don Ptolomaij ; kit ap ranamaui jaulan kan o kairu re ’rail ran eu .
44021008	A mandan ran o je majeler , ap lel on Jäjarea , kit ap pedelon on nan im en jaunpadak Pilipuj , me kijan ijimen oko , o mimieta re a .
44021009	A men et na jeripein makelekel pamen mia , me kin deideikop .
44021010	A ni at kaukaujon waja o ran toto , jaukop amen ap kodido jan Iudäa , me ad a Akapuj .
44021011	A lao pwara don kit , ap ale japwilim en Pauluj pirapir pira pena pein pa a o nä a kan , katitiki : Iet me Nen jaraui kotin majani : Iet duen men Juj oko , me mi Ierujalem , pan jaliedi ol o , me a pirapir wet , o panalan i nan pa en men liki kan .
44021012	Kit lao ronada mepukat , kit o pil irail karoj toun waja o ap poekipoeki a ender kotidalan Ierujalem .
44021013	A Pauluj kotin japen : Da me komail janejanki o kawekila nan monion i ? Pwe kaidin jalidi eta , me i kak on , pwe pil mela nan Ierujalem pweki mar en Kaun Iejuj .
44021014	A lao jota duki on , kit ap nenenla indada : Kupur en Kaun o en pwaida .
44021015	Murin ran pukat je ki pena at kapwa kan o daululan Ierujalem .
44021016	A tounpadak en Jäjarea kai pil ian kit , o re ukado Mnajon men Jipern , tounpadak ma amen , me je pan kairu re a .
44021017	Kit lao lel Ierujalem , jaulan kan kajamo kit popol .
44021018	A mandan ran o Pauluj ian kit kotila ren Iakopuj o jaunkoa karoj pokon pena waja o .
44021019	A lao ranmaui irail , ap kotin kajokajoia meakan , me Kot kotin wiai on men liki kan ki a dodok .
44021020	Irail lao ronadar mepukat , re ap kapinaki Kot indai on i : Ri at , kilan men Juj me totoia me ian pojonlar , o irail karoj kin kajampwaleki kapun o .
44021021	Nan a loki on irail duen komui , me dene komui kin kaukawewe men Juj , me dondole men liki kan , ren kajela Mojej o padapadaki , re ender jirkomjaij jeri kan , o pil der dadaur tiak kan .
44021022	A iaduen , pokon pan wiaui , o re pan ronada , me komui jamador .
44021023	Ari , komui pan wiada met , me je pan indai on komui : Ol pamen mi re at , me ar inau mia .
44021024	Uk irail ada o kamakelekel komui da ianaki irail , o pwain irail pwe mon arail en jeijei , o karoj pan kilan , me likam pot , me re roner duen komui , o me komui pil kin kapwaiada kapun o .
44021025	A duen me pojonlar jan ren men liki kan , je intiniedier o kujoned edar , me ren der kapwaiada mepukat . A iet eta : Ren liki jan uduk me mairon on kot likam , o nta , o man mopelar , o nenek .
44021026	Pauluj ap kotin ukada ol oko , a manda a kamakelekelada pein i ap ian irail kotilon on nan im en kaudok o kotin kajaledar ran en arail kamakelekel , lel mairon en amen amen wiauier .
44021027	A ran iju lao koren ion nikier , men Juj en Ajien ap kilaner i nan im en kaudok o , rap kamoromoroda aramaj karoj o jaikidi i ,
44021028	Weriwerada indada : Ol en Ijrael , komail jauaja , iet aramaj o me kin kaukawewe on karoj waja karoj , ren palian Juj akan , o kapun , o waja kij et , o a pil kalua don nan im en kaudok men Krik kai , o kajaminela waja jaraui wet .
44021029	Pwe maj o re kilanadar , me Tropimuj men Epijuj ian i nan kanim o , re ap kiki on , me Pauluj kalualon on i nan im en kaudok .
44021030	A kanim o moromoronada kaualap o aramaj akan tan pena . Re ap jaikidi Pauluj o waike jan i nan im en kaudok o , a wanim ko ap madan ritidi .
44021031	Irail pan kamela i , a ron ap lel on jaumaj en jaunpei kan , me Ierujalem moromoronda .
44021032	I ari madan ukada jaunpei o jaumaj akai ap tanadi won irail . Ir lao kilan jaumaj o jaunpei ko , re ap jolar woki Pauluj .
44021033	Jaumaj o ap kai on , koledi i majani , i en jalikidi jal mata riapot , o idok : Ij i , o da me a wiadar ?
44021034	A akai jan nan pokon o weriwer wiada eu jon en lokaia a akai eu . A ni a jota kak weweki , me re moromoronki , ap majani , a en wijikelan nan im en jaunpei .
44021035	A lao lel on kandake o , jaunpei ap wewa i , pweki pokon o koiden pena i .
44021036	Pwe pokon o , me idauen , weriwer indada : Jiken wei i !
44021037	A ni en Pauluj a pan wijikelon on nan im en jaunpei , a ap majani on kaun lapalap o : A jota muei on ia , en indan komui meakot ? A ap majani : Komui aja lokaia en Krik ?
44021038	Ari , kaidin komui ol en Äkipten , me kapeida aramaj oko mon ran akai , ap kalualan jap tan ol lolap pakid ?
44021039	A Pauluj majani : Nai ol en Juj amen , men Tarjuj , kanim indand en Jilijia eu , i men poeki re omui , en mueid on ia , en kapakaparok on aramaj pukat .
44021040	I ari mueid on i . Pauluj ap kotida pon kandake o olol on aramaj akan . A lao molelar kaualap , Pauluj ap kaparok on irail ni nor en Ipru majani :
44022001	RI ai ko , jam ai ko komail , ron maj ai japen komail .
44022002	Irail lao roner , me a majani on irail ni lokaia en Ipru , re ap nenenla kaualap . I ari kotin majani .
44022003	Ol en Juj amen nai , me tikidar Tarjuj en Jilijia , a i kakairida nan kanim wet ni aluwilu en Kamaliel , padapadakki kapun en jam atail akan , o nantion poniponi Kot dueta komail kin wia ran wet .
44022004	O i kawelar al pot et lel on kamelar aramaj , ni ai jaliedi o panalan imaten ol o li akan .
44022005	Pwe iduen me jamero lapalap o jaumaj akan kin kadede kin ia , pwe i aleer jan irail kijin likau , on ri ( atail ) akan . I ap kolan Damajkuj , pwen pil jaliedi o wa don Ierujalem , me mi waja o , pwe ren kamekame .
44022006	A ni ai koko wei korendor Damajkuj , nin jauaj , marain eu kodido jan nanlan , jare ia da .
44022007	Nai ari pupedi nani pwel o ronada nil eu , me majani on ia : Jaul , Jaul , da me koe kame kin ia ?
44022008	Nai ari potoan on : Ij komui Main ? A kotin majani on ia : Nai Iejuj en Najaret , me koe kin kame .
44022009	A me ian ia udialer marain o , ap majapwekadar , a re jota ron kapit en me majan don ia .
44022010	Nai potoan on : Da me i en wiada Main ? Kaun o ap kotin majani on ia : Paurida u kowei on Damajkuj , nan a pan kapare on uk waja o , me kaonop on uk er , en wiada .
44022011	A i jolar kak kilan waja , aki linan en marain o , i ap daululan Damajkuj ; me ian ia kalua kin ia pa i .
44022012	Ananiaj , ol lelapok amen duen kapun o , me kalok mau jili ren Juj akan karoj , me kaujon waja o ,
44022013	Ap ko don ia kajikajinen imp ai indai on ia : Ri ai Jauluj , kilanada waja ! Ari , ni auer ota i jaradan i .
44022014	I ari katitiki : Kot en jam atail akan , me pil uk adar , pwe koe en lolekonki a kupur , o udial me Pun o , o ron kapit en jilan i .
44022015	Pwe koe pan japwilim a jaunkadede on aramaj karoj , duen me koe kilanadar o ronadar .
44022016	Ari , da me koe auiaui ? Paurida o paptaijela , pwe dip om akan en widen jan , o jakarkidan mar a .
44022017	A kadekadeo i lao pwara don Ierujalem o kapakap nan im en kaudok o , i ap wukilar .
44022018	O i kilan i , me kotin majani on ia : Kananata , madana wei jan Ierujalem , pwe irail jota pan duki on om kadede kin ia .
44022019	Nai ari potoan on : Main , pein irail aja , me i panalan nan imaten o woki nan jinakoke kan me kin pojon komui .
44022020	A ni japwilim ar jaunkadede Jtepanuj kamatalar , nai pil u impa o peren kidar a kamatalar , nekinekid likau en me kamatalar i ko .
44022021	A ap kotin majani on ia : U ko wei , pwe I pan kadar uk ala waja doo ren men liki kan .
44022022	Irail roneron i lel on majan pot et , ap nil laudeda indada : Jiken wei jan jappa lap men et ! Pwe a jota mau on , i en memaureta !
44022023	A ni arail weriwerada , o kajelar ar likau , o kajadar pwel par ,
44022024	Kaun lapalap o ap majani , i en wijikelan nan im en jaunpei o majani , ren woki i , pwe i en lelapok kila , da me re weiweilokeki i .
44022025	Irail lao jaliedi i , Pauluj ap idok ren kaun o , me u impa : Me pun , en woki aramaj en Rom amen , me kaikenta pakadeikadar ?
44022026	Kaun o lao ronada met , ap kola ren kaun lapalap o indada : Da me kom pan wiada , pwe aramaj men et men Rom amen .
44022027	Kaun lapalap o ap kodo indai on i : Katitiki on ia , ol en Rom amen komui ? A japen : Ei .
44022028	Kaun lapalap o japen : Pwai laud me i jaladok kilar . A Pauluj majani : A nai me tikidar jaladok .
44022029	Me kodo kadeikada i , ap madan pure jan i , o kaun lapalap lao ajadar , me i ol en Rom amen , a pil majakadar , pweki a jaliedi i .
44022030	A mandan ran o a inon ion melel aja karep en Juj oko ar panala i , ap lapwada i o kapokon pena jamero lapalap o toun kapun o , ap wadila Pauluj o kotikidi on i mo ’rail .
44023001	A PAULUJ kotin aupwil jili nan kapun o ap majani : Ri ai ko , i dadaurata me mau on Kot lao lel ran wet .
44023002	A jamero lapalap Ananiaj majani on men impa , ren pikir au a .
44023003	Pauluj ap majani on i : Kot pan kotin pikir uk malaun men koe , pwe koe momod waja en , en kadeik ia da duen kapun o , ap tiakedi kapun o ni om indada , ren pikir ia .
44023004	A men impa indada : Koe pan lalaue japwilim en Kot a jamero lapalap ?
44023005	Pauluj ap majanier : Ri ai ko , i jaja , me i jamero lapalap o , pwe a intinidier : Koe der nan au jued duen omail kaun lapalap o !
44023006	A Pauluj lao diaradar , me akai irail Jadujär , a akai Parijär , ap kapitie laud nan kapun o majani : Ri ai ko , nai Parijär amen o nain Parijär amen , ai kaporopor en me melar akan ar pan maureda , i me i pan pakadeikada .
44023007	A lao majanier met , Parijär o Jadujär akan ap akamai pena ; ari momod o muei pajan .
44023008	Pwe Jadujär kin inda , me dene jota me pan maureda , o pil dene jota tounlan , pil jo nen , a Parijär kin kamelele karoj .
44023009	A weriwer laud wiauier . A jaunkawewe kan , me kijan Parijär kajinenda kaparok katitiki : Jota me jued kot en aramaj men et , me je diar . A ma nen eu de tounlan amen majani on i , kitail der palian Kot !
44023010	A lao moromoron kaualap , kaun lapalap o ap majak , me Pauluj pan dapenok pajan , ap majani , me jaunpei kai en kodilan koledi i , wado jan nan pun ar o wa don nan im en jaunpei .
44023011	A pon pena jan ran o kaun o kotikot re a majani : Kaporopor mau , pwe duen om kadede ia nan Ierujalem , iduen koe pil pan kadede ia nan Rom .
44023012	A lao ran pajan , Juj akai ap inauki pena o kaukila , me re pan jolar kan o nim meakot , re lao kamelar Pauluj .
44023013	A irail , me wiadar inau wet , me paek jama .
44023014	Irail kodo ren jamero lapalap o jaumaj akan katitiki : Je inauki pena o kaukila , me je jolar pan kan o nim meakot , je lao kamelar Pauluj .
44023015	Komail o toun kapun ari poeki ren kaun lapalap o , a en kadara don komail i . Dene komail pan raparapaki melel re a , a kit pan majamajan kamela i , mon a pan pwara don komail .
44023016	A wawan Pauluj jeri amen lao roner ar ruki i , ap pedelon on im en jaunpei kai kaireki Pauluj .
44023017	Pauluj ap ekeredo kaun amen , majani on i : Kare won manakap men et ren kaun lapalap o , pwe meakot mia , me a men kaireki i .
44023018	I ari ukada i kare won i ren kaun lapalap o indada : Pauluj me jalidi , eker ia don i o poeki re i , i en wa don komui manakap men et , pwe meakot mia , me a men kaire kin komui .
44023019	Kaun lapalap ap koledi pa a o koieila waja rir kalelapok : Da me koe men kaire kin ia ?
44023020	I ari katitiki : Juj akai inauki pena , en poeki re omui , en kadara don kapun Pauluj lakap , dene komui men pur on raparapaki mau due .
44023021	A komui der duki on irail , pwe ol paek jama , me rukiruki i , me inauki pena o kaukilar , me re jolar pan kan o nim re lao kamela i . A irail auiaui anjau wet , me komui en mueid on irail i .
44023022	Kaun lapalap o ap kadarala manakap o majani on i : Der indan meamen , me koe kaire kin ia met !
44023023	A lao ekeredor kaun riamen , ap majani : Kaonopada jaunpei riepuki , pwen kola Jäjarea , o pil me dake oj ijiakan , o me wa katieu riepuki jan ni klok duau en ponpon wet .
44023024	O pil kaonopada man akai , me re en kida poa Pauluj , o ren kanakanai on walan i ren kopina Pelikj .
44023025	A pil intiniedier kijin likau duen met :
44023026	Nai Klaudiuj Lijiaj kadar won komui main kopina Pelikj ai ranamau .
44023027	Ol men et , me Juj oko jaikidier , o metar kij a pan kamela re ’rail . A nai ukada jaunpei kei dorela i ni ai ronada , me i men Rom amen .
44023028	A ni ai men kalelapok , da me re weiweilokedi i , i ap wadila ren ar kapun o .
44023029	Nai ari diaradar , me a panpanala pweki peidok en ar kapun . A jota me i diar , me a pun kak kame kila de jalikidi .
44023030	I lao ajadar , me Juj oko rukiruki ol o , i ap madan kadar won komui i , o i kakaliki on me panala i kai , en kaireki won komui duen i . Ran kajelel !
44023031	Jaunpei ko ap ukada Pauluj kalua i Antipatrij ni pon o duen a kawad kin irail .
44023032	Mandan ran o re ki on me dake oj akan , ren wala i , ap purelan im en jaunpei .
44023033	Mepukat lao lel on Jäjarea , ap ki on kijin likau ren kopina , o pil kajale on i Pauluj .
44023034	A lao wadoker o idok , menia i , o manier , me a kijan men Jilijia , ap majani :
44023035	I pan ron uk , lao me pan uk ala pil pwarador . I ari majani , i en nekinek nan tanpaj en Erodej .
44024001	A MURIN ran limau jamero lapalap Ananiaj kotido ianaki jaumaj akai , o jaunlokaia men , me ad a Tertuluj ; irail weiweiloke Pauluj ren kopina .
44024002	A lao wijikedo , Tertuluj ap pikikidi weiweiloke i indada :
44024003	Kit ajaer duen muein popol re omui o duen kamau toto kan on toun wei wet , pweki omui kalanan main Pelikj . O i me je kapikapina kin komui anjau o waja karoj .
44024004	A i jota men kapanai komui , iet eta me i poeki re omui : Komui en kotin mani kit duen omui kalanan .
44024005	Pwe je diaradar , me ol men et me morjued o me kin kapeida Juj akan karoj , me mi jappa , o i me jaumaj en pwin likam en Najaret ,
44024006	Me pil jon kajaminela im en kaudok o , i me je koledi i , pwen kadeikada , duen at kapun o .
44024007	A monjap Lijiaj kotin pwarado , kotiki jan i nan pa at ki a manaman lapalap ,
44024008	Majani on me weiweiloke i , en poto don re omui , a komui lao kalekalelapok re irail , kom pan pein mani duen meakan , me je pan kila i .
44024009	A Juj oko pil weiweiloke Pauluj indada : Mepukat melel !
44024010	A kopina lao olol on Pauluj , en kaparok , a ap kotin japen majani : Ni ai ajaer , me komui jaunkapun pan toun wei wet jaunpar toto , i peren kida , ai pan indinda duen pein nai .
44024011	Pwe komui pan mani , me pon naul ria pon eta , me i kodalan Ierujalem pwen kaudok .
44024012	A irail jota diar ia da lokaia on amen nan im en kaudok , de kapeida aramaj oko nan jinakoke kan de nan kanim o .
44024013	O re pil jota kak kadede , me re pan kin ia la met .
44024014	A iet eta , me i men kadede on komui , ni ai kin kamelele karoj , me intinidier nan jaukop akan o kapun o , i kin kaudoki on Kot en jam ai kan duen tiak en ir , me re kaadaneki pwin likam .
44024015	O i kaporoporeki Kot me irail pil kamelele me melar akan pan maureda , me pun o me japun kan .
44024016	A i me i kin jojonki pein nai , pwe lol i en pun mon Kot o aramaj akan .
44024017	A murin par toto i kodon wa don toun jap wet kijakij eu o wiadar mairon .
44024018	I anjau , me re diar ia makelekeladar nan im en kaudok o jota weriwer de moromoron .
44024019	A ir pukat Juj akai nan Ajien menda re jota mi met mo ’mui , kadede nai , ma re diar me jued kot re i ?
44024020	De mepukat en pein kajanjaleda japun da , me re diar re i ni ai mi mon kapun o .
44024021	A iet eta lepen lokaia , me i kida ni ai udar nan pun ar indada : En me melar akan ar pan maureda , i pan pakadeikki ran wet re omail .
44024022	A Pelikj lao ereki mepukat , pwe a mani mau duen al pot et , ap kajau ir wei majani : Kaun Lijiaj lao kotido , i ap pan kaimwijokela omail kapun .
44024023	I ap majani on kaun en kolekol Pauluj o kajaladokela i , o ender inapwiedi ian a kan , en kodon papa i .
44024024	A murin ran akai Pelikj pwarado , a paud Drujila ian i , iei li en Juj amen , ap molipedo Pauluj o karone i duen lamalam en Krijtuj .
44024025	A ni a kapakaparok duen pun , o makelekel , o kadeik , me pan wiaui , Pelikj ap majapwekadar o japen : U kowei anjau wet , i lao pijokalar , i pan eker uk do .
44024026	A pil kaporoporeki , me Pauluj pan kotiki on i moni , pwen lapwada i ; i me a purepure ekeker kido i o kajokajoi on i .
44024027	A murin par riau Porjiuj Pejtuj japwiladar wiliandi Pelikj . A Pelijk men konekon ren Juj oko , ap jota lapwada Pauluj .
44025001	PEJTUJ lao pwarador nan wei , ap kotidalan Ierujalem jan Jäjarea ni ran kajilu .
44025002	Jamero lapalap o jaumaj akan en Juj oko ap pwara don re a weiweiloke Pauluj o poekipoeki re a ,
44025003	O inon ion konekon re a , pwen palian Pauluj , pwe a en wa don Ierujalem i , a re majamajan i , pwen kamele ni a kotikot kodo .
44025004	A Pejtuj majani , me Pauluj pan mimieta Jäjarea , a pein i pan madan majel wei .
44025005	A me lapalap re omail pan kak ian ia kodila o kadede ol o , ma dip a mia .
44025006	A lao kotikot re ’rail pon walu pon de naul , ap kotidilan Jäjarea o mandan ran o a kaipokedi pon mol en kadeik o majani , Pauluj en wijikedo .
44025007	A lao pwarador , Juj oko , me kodido jan Ierujalem , ap kapil pena i o kadipe i kaualap , ap jota kak kadededa .
44025008	Pwe Pauluj kotin japen majani duen pein i : I jota wiadar dipi on kapun en Juj oko , de on im en kaudok o , de on Jija .
44025009	A Pejtuj men konekon ren Juj oko , ap japen Pauluj majani : Koe men kodalan Ierujalem , pwen pakadeikada re i waja o ?
44025010	A Pauluj kotin majani : I mi mon mol en kadeik en Jija , waja me mau on , i en pakadeikada . Jota me japun eu , me i wiai on Juj oko , duen me pein komui mani .
44025011	Ma i wiadar japun eu de meakot me waron kamela , i jota pan kan mela . A ma jo melel , me mepukat kine kin ia , jota me pan kak pan ia lan irail . I dorolan Jija !
44025012	Pejtuj lao kalelapok ren momod en kadeik o , ap majani : Koe dorolan Jija , ari koe pan pwarala ren Jija .
44025013	Murin ran akai nanmarki Akripa o Pernije koti don Jäjarea , pwen ranamau on Pejtuj .
44025014	Ira lao kotikot waja o pon toto , Pejtuj ap kaireki nanmarki duen Pauluj majani : Ol jenjal amen mi met , me Pelikj jaliedi ap jamalar .
44025015	A jamero lapalap o jaumaj en Juj akan kaire kin ia duen i ni ai potopot Ierujalem inon ion i en kadeikada i .
44025016	A nai japen irail : Kaidin duen tiak en men Rom , en panala aramaj amen , en kamela , mon me panala i kan jaikenta janjal mo a , o a muei on i er , en japen duen me re pan kila i .
44025017	Irail lao pokon don met , a mandan ran o i madan mondi pon mol en kadeik o inda , ol o en wijikedo .
44025018	A me panala i kan lao pwarado , re jota katitiki mejued kot , duen i kiki on .
44025019	A akai peipeidok mia duen pein arail lamalam o duen ol mela amen me ad a Iejuj , me Pauluj kin inda , me dene a memaureta .
44025020	Nai ari poneponeki duen mepukat , i ap idok re a , ma a jota men kodalan Ierujalem , pwen pakadeikada waja o duen mepukat .
44025021	A Pauluj lao dorolan kadeik en Aukujtuj , nai ap inda , ren koledi i , i lao kadarala i ren Jija .
44025022	Akripa ap majani on Pejtuj : I pil men roneron aramaj o . A majani : Lakap kom pan ron i .
44025023	A mandan ran o Akripa i Pernije lao kotin pwarado ni ar kapwat linan kaualap o kotilon on nan im en kapun , o ol lapalap akan ianaki kaun en kanim o , Pejtuj ap majani , Pauluj en wijikedo .
44025024	A Pejtuj majani : Main nanmarki Akripa o komail ol akan karoj , me ian kit kotikot waja et , komail majani , pweki men et , Juj akan karoj kin poekipoeki re i nan Ierujalem o pil met ; ni ar palian i indada , me dene a jowar on memaureta .
44025025	A i lao diarada , me jota me a wiadar , me war on kamela o pein i dorolan Aukujtuj , nai ap kileledier me i pan kadarala i .
44025026	A jota me i aja , en intiniedi won nai jaupeidi . I me i waki don komail i , mo ’mui ta main nanmarki Akripa , pwe kapun lao nikier , i en aja , da me i en intinieki wei .
44025027	Pwe i lamelame , me japun , en kadarala me jalidi amen , ap jota kaireki duen karep en jalidi .
44026001	AKRIPA ap majani on Pauluj : Koe me jaladoklar en kapakaparok ki pein uk . Pauluj ap kapa wei lim a , kadededar pein i :
44026002	I ap peren kidar main nanmarki Akripa , me i pan kapakaparok mo ’mui ran wet duen meakan , me Juj oko pan kin ia la ,
44026003	Pwe komui me erekilar en Juj oko ar lamalam o peipeidok kan , i ap poeki re omui , en kotin kanonama mamani ia .
44026004	Ai wiawia kan arain maur i , me tapida Ierujalem ren jau i kan , Juj akan karoj aja due .
44026005	Irail me aja ia jan maj kokodo , ma re men kadede ia , me nai kijan pwin kelail en at lamalam , me ad a Parijär .
44026006	Nai ari mi mon kadeik , pweki ai kaporoporeki inau o , me Kot kotiki on jam at akan .
44026007	Nan i inau o , me at kainok eijokriau kin kaporoporeki , me re pan pwaiki on ar nantion kaudok on Kot ni ran o ni pon . Main nanmarki Akripa iei kaporopor me i pan kila ren Juj oko .
44026008	Da me komail jota kamelele , me Kot kotin kaiajada me melar akan ?
44026009	Maj o i kiki on , me i en wiada meakan , me kaokaoe mar en Iejuj en Najaret .
44026010	I me i pil wiadar nan Ierujalem ; o me jaraui kan toto me i jaliedier on nan imaten murin ai aleer manaman jan ren jamero lapalap akan o irail lao kamelar , nai pil jauaja .
44026011	I kame irail pan pak toto nan jinakoke kan karoj , o koidon on irail , re en lalaue , o nai linaranar kaualap pa ’rail ; i kin kame irail lel on kanim en wai kan .
44026012	A ni ai wiawia mepukat , o kokolan Damajkuj ni manaman en jamero lapalap ,
44026013	Main nanmarki , nin jauaj i ap kilanadar nani al o marain eu jan nanlan , me linan jan katipin , me jenjereda imp ai o me ian ia kai .
44026014	Kit karoj lao pupedier nani pwel , i ap ronadar nil eu , katitiki on ia ni lokaia en Ipru : Jaul , Jaul da me koe kamekame kin ia ? Nan a pan apwal on uk , en tametame tek o .
44026015	Nai ari idok : Ij komui Main ? Kaun o ap kotin majani : Nai Iejuj , me koe kin kame .
44026016	Koe ari paurida , kajinenda , pwe i me I pwaraki don uk , pwen kajapwil uk ada , pwe koe en papa o jaunkadede men en meakan , me koe kilanada , o meakan , me I pan kapwara don uk .
44026017	O I pan dondoro jan uk ni pa en aramaj akan o men liki kan me I pan kadar uk wei on ,
44026018	Pwen kapad pajan maj arail , pwe re en wuki jan rotorot , wuki on marain , o jan ni manaman en Jatan on Kot , pwe re en lapwa jan dip ar akan , o ren ale ar jojo ren me kamakelekele kidar pojon .
44026019	Ari main nanmarki Akripa , i jota jopeiki on kajanjal en nanlan o .
44026020	Pwe maj i padaki on toun Damajkuj o Ierujalem , o jap en Iudäa kan , o men liki kan , en kalula o wuki on Kot , o kapwaiada wan kalula mau .
44026021	Nan i me Juj akan jaik ia kidi nan im en kaudok o , o re jon kame ia la .
44026022	Ari jo , en Kot a kotin ieian ia , me i mimieki lao lel ran wet , padapadaki me tikitik o me laud akan , o jota me i inda , i eta , me jaukop akan o Mojej pil majanier , me pan wiaui :
44026023	Ieteten , Krijtuj en kamekam , o me a pan men maj en me pan iajada jan ren me melar akan , o padaki on toun wei o pil on men liki kan duen marain o .
44026024	A ni a kapun kila mepukat , pein i Pejtuj ap nil laudeda majani : Pauluj , koe iakalar ! Om jukujukul toto me kapwepwe uk adar .
44026025	A Pauluj kotin majani : I jota iakalar main ijou Pejtuj , a i kin kida kajoi melel o pun .
44026026	Pwe nanmarki kotin mani duen mepukat ; i me i pil aima padapadakieki on i , pwe i aja , jota meakot , me a jota kotin ereki , pwe kaidin waja rir , me mepukat wiauier .
44026027	Nanmarki Akripa , komui pojon jaukop akan ? I aja , me komui kin pojon .
44026028	Akripa ap majani on Pauluj : Me tar kij , a komui pan kainon on ia en jaulanala .
44026029	Pauluj majani : I nonki on Kot , me komui o karoj , me roneron ia ran wet , en dueta nai , a iermen jal mata pot et .
44026030	Nanmarki , o kopina , o Pernije , o me ian irail kaipokedi waja o , ap kotida ,
44026031	O kelepala , ap kapakaparok nan pun ar mamajani : Aramaj men et jota kin wiada me war on kamela de jalidi .
44026032	Akripa ap majani on Pejtuj : Aramaj men et pan lapwada , ma a jota dorolan Jija .
44027001	A LAO kileledier , me je pan jerokelan Italien , re kajilaki Pauluj , o akai me jalidi , kaun en jaunpei amen , me ad a Iuliuj , kijan pwin en Aukujtuj .
44027002	Kit ari kereda pon jop en Adramitien pot , me pan jupi on kanim en Ajien akan , me mi pon oror , ap tan wei . Ari , Arijtarkuj , men Majetonien amen jan Tejalonik ian kit .
44027003	Mandan ran o je leler Jidon . A Iuliuj me kadek on Pauluj , ap mueid on i , en kotila ren kompokepa ko pwen kajarloleit .
44027004	Kit ari majelar jan waja o , ap tanatan pananen Jipern , aki an me u don kit .
44027005	Kit tanatan kotela lepen jed en Jilijia o Pampilien , je ap lel on Mira en Lijia ,
44027006	I waja kaun en jaunpei o diarada jop en Alekjandrien pot , me pan majelan Italien , i ari kajau on kit poa .
44027007	A kit pwapwand kokola , pon toto meid apwal on kit lel on Kniduj , pwe an me kawela ; kit ari tanatan pananen Kreta , tan won Jalmone .
44027008	A meid apwal at dauli waja o ; kit ari lel on jap eu , me ad a Kapitau mau koren ion kanim Lajäa .
44027009	A anjau lao daulier o a apwalar on jailok jili , aki ran en kaijejol daulier , Pauluj ap kotin panaui o
44027010	Majani on irail : Ol oko , i ajaer me jailok wet pan juedela a pan apwal kaualap , kaidin on audepan jop o jop eta , pwe pil on maur atail .
44027011	A kaun en jaunpei o liki jaunilil o jaumaj en jop o jan majan en Pauluj .
44027012	A kapitau me jota non mau on jop en mimieta ni anjaun kapau . Koren ion karoj ari men jamala jan waja o , o re jon , ma re jota kak on lel Pönikj , pwen mimita waja o ni anjaun kapau , i kapitau en Kreta eu , me mi ni pali air o pali apan .
44027013	A an lao udo jan pali air , re ap kiki on , me re pan pwaida , ap apiada paipun ko tanala liman Kreta .
44027014	A madan melimel udo jan Kreta , me ad a alepip en kijinian .
44027015	A an lao kapeila jop o , o jop jolar kak on , kit ap nenenla o peila .
44027016	Ni at tanala pananen dake tikitik eu , me ad a Klauda , me tar kij , a je jolar kak on koledi pot o .
44027017	Irail apiada i , pwen kak piradi on ni jop o , ap lilidi , pwe re majak re de jerada nan Jirte , ap punipunidok jili .
44027018	Kit lao punipunidok jili kaualap , manda ap kamararadar jop o .
44027019	A ni ran kajilu irail kaje kila pein pa arail kapwa en jop o .
44027020	Kadekadeo ran totola jota katipin o jota uju , o melimel kalaimun u don kit , ap jolar at kaporopor en pitila .
44027021	A kit lao kaijejol warailar , Pauluj ap pwarada nan pun arail majani : Ol oko mak eta , komail en peiki on ia er o jo majel jan Kreta , pwe kitail ender lel don kaupatail .
44027022	A met i panaui komail , en kaporopor mau , pwe jota me pan mela , jop eta me pan ola .
44027023	Pwe tounlan en Kot , me japwilim a nai , o me i kin papa , me kotida imp ai pon ,
44027024	Kotin majani : Pauluj , koe der majak , koe pan wijike won ren Jija . A kilan , Kot me kotiki on uk er karoj me ian uk .
44027025	Ari ol oko komail kaporopor mau , pwe i kin pojon Kot , me a majan pan pwaida .
44027026	A kitail pan jerada nin dake eu .
44027027	A lao pon naul pa pon lar , kit peipei jili nan jed Adria . Ni ailep en pon toun jop o kajauiada , me je koren ion jap eu .
44027028	A irail lao kajedi men jon , re ap diaradar , me nap rieijok , o re kaila ekij waja o kajedi men jon , re ap diaradar , me nap eijoklimau .
44027029	A re majak , je de jerada pon mat , rap kajedi paipon paieu jan ni murin jop , ap mauki en ran pajan ,
44027030	A toun jop o lao men pitila jan nin jop o , o re apiedi pot apot nan jed , dene re pan kajedi paipon kai ni mon jop o ,
44027031	Pauluj ap majani on kaun o jaunpei kan : Ma mepukat jota pan mimieta pon jop o , komail jota pan kak dorela .
44027032	Jaunpei kan ap leke jan pot o kajela o ari .
44027033	A lao pan ran pajan , Pauluj ap panaui irail , ren mana , majani : Nan a pon naul pa pon lar , me komail kin auiaui o kaijejol o jota mana .
44027034	Nai ari panauki komail , en mana , pwe i me komail pil pan piti kila . Pwe jota pit en mon pit pan pupedi jan amen komail .
44027035	A lao majanier met , ap ale prot , danke Kot mo ’rail karoj . I lao pilitiki pajan ap jak .
44027036	Irail karoj ap kaporopor maular o pil mana .
44027037	A kit karoj me mi nan jop o , me riepuki ijiakan wonumen .
44027038	Irail lao medier , rap kamararadar jop o , kajedi on nan madau korn .
44027039	A lao waja ran pajan , re jaja jap o , A re diaradar kapitau eu , me mad mia ; i waja re lamedar en walan jop ia , ma re pan kak on .
44027040	Irail lao leke jan paipon ko , rap kaje ir ala nan madau , o lapwada padil akan , o apiadar jerok en moa ni an o , ap tanala ni oror .
44027041	Irail lao lel on mad eu , jop o jerada o jolar mokid . Mon jop o tenela , a muri ola nan iluk kan .
44027042	Jaunpei ko ap men kamela me jalidi kan , pwe amen de pan pitila jan .
44027043	A kaun en jaunpei o men dorela Pauluj , ap jota mueid on irail me re men wia o majani : Me aja pampap , en lujedi on nan madau pap won jap o .
44027044	A me tei kan pon tenap de kijan jop o . A ap pwaida , me irail karoj dorelar o lel on jap o .
44028001	KIT lao pitilar , je ap ronadar , me dake o adaneki Melite .
44028002	A men liki kan me kadek on kit kaualap , pwe irail jaunda kijiniai o kajamo kit karoj , pweki katau moremor o pweki kapau .
44028003	Pauluj lao wajai tui pena o kidi on nani iai , jerpent men ap lujadar jan nani iai pweki karakar o ten on ni lim a .
44028004	A men liki ko lao udial man o a teneten ni lim a , re ap kajokajoi nan pun arail : Melel aramaj men et me kamelar aramaj , a piti janer nan madau , ap rialar .
44028005	I ari jipede won man o nani iai o jota mejued kot lel on i .
44028006	Irail majamajan , ma a jota pan umpojada de pupedi matala , a re lao majamajan warai o kilan , me a jo juedi on , re wukidalar ar lamelam o katitiki , me dene kot amen .
44028007	Jaupeidi en dake o , me maraneki Pupliuj , kin japaneki waja o , kajamo o apapwali kit ran jilu .
44028008	A jam en Pupliuj wononeki jomau karakar o jomau nta . I me Pauluj koti don re a kapakapaki , pwil lim a kan po a , kakeladar i .
44028009	Men en lao wiauier , karoj me jomau nin dake , ap kodo kakelailadar .
44028010	O re pil kaka kin kit kaualap . Kit lao majeldar , irail ari kidan pon jop o at kapinwar kajampwal .
44028011	A murin jaunipon jilu je ian jop en Alekjandrien pot , me mimi ni dake o ni anjaun kapau , me kilel en mpor .
44028012	A je keredi Jerakuj o kairu waja o pon jili pon .
44028013	O jan waja o je pidok tanatan lela don Rekium , o manda an air irepokedo o pon ta pon je lel on Puteoli .
44028014	I waja o je tu on ia jaulan kai , me poeki re at , jen mondi re ’rail pon iji pon . Kit ari tanatan kokolan Rom .
44028015	O jaulan kan en waja o lao ronadar duen kit , re ap kodo tu on kit Apipor o Tretapern ; Pauluj lao diar ir ada , ap kapina Kot o kaporopor maular .
44028016	Kit lao lel Rom , kaun en jaunpei ap panalan kaun en jilepa kan me jalidi ko , a Pauluj me jaladok kotikot waja toror , jaunpei men me jinjila i .
44028017	Kadekadeo murin ran jilu Pauluj ap molipe pena jaumaj en Juj akai . Irail lao pokon penaer , a ap majani on irail : Ri ai ko , nan jota mejued kot , me i wiadar on aramaj , de on lamalam en jam atail akan , ari jo , nai me jalidi o pakadara don ni pa en men Rom akan jan Ierujalem .
44028018	Irail lao kalekalelapoki ia , ap men lapwa ia dar , pwe jota dip ai , me i en kame kila .
44028019	A Juj oko lao palian ia , i ap dorolan Jija , kaidin ai men mpimpäki toun jap ai .
44028020	I me i ekera komail ki pena , i en kilan komail o kajokajoi on komail , pweki en Juj akan ar kaporopor , me i jalikidi jal mata pot et .
44028021	Irail japen i : Jota kijin likau , me je ale jan Iudäa duen komui , pil jota jaulan amen , me kodido , me kaire kin kit o kadedeki , me dip omui mia .
44028022	A je men rona jan komui duen omui lamelam , pwe je roner duen pwin wet , me re kin palian waja karoj .
44028023	Irail ari kileledi on i ran eu , ap pokon don re a nan im en kairu . I ari kawewe on irail o katitiki duen wein Kot , kapakaparok ki on irail Iejuj jan nan kapun en Mojej o jaukop akan , jan ni manjan lel nin jautik .
44028024	Akai irail me kamelele a padak a akai jo .
44028025	Irail ari jota minimin pena nan pun arail , re ap pur pajan ni en Pauluj a katitiki majan pot et : Melel , jaukop Iejaia kopadar ren Nen jaraui on jam atail akan .
44028026	Majani : Ko won ren aramaj pukat indada : Komail kin ron ap jo lelapok ki o ninar , ap jota dedeki .
44028027	Pwe monion en aramaj pukat juedalar , o jalon arail ponlar , o maj arail mair penaer , pwe re de nar kida waja maj ar , o ron kida waja jalon arail , o ajaki nan monion arail o japaledo , o I en kakele ir ada .
44028028	Komail ari en aja , me maur wot jan Kot mueidalan men liki kan o re pil pan peiki on .
44028029	I lao majanier mepukat , Juj oko ap ko pajan o kapakaparok nan pun ar kaualap .
44028030	A Pauluj kotikot nan im eu , me a kin ijeja par riau , o kajamo karoj , me ko don i ,
44028031	Kaweweda wein Kot o aima padapadaki duen Kaun Iejuj Krijtuj pwe jota me inapwiedi .
45001001	PAULUJ ladun Iejuj Krijtuj men , me paeker , en wiala wanporon amen , me katoror on papa ronamau en Kot ,
45001002	Me a kotin kopekidor japwilim a jaukop akan nan kijin likau jaraui kan .
45001003	Duen japwilim a Ol me kijan kadaudok en Dawid ni tiak en pali uduk ,
45001004	O me kadede kidar , me a Japwilim en Kot a manaman , duen a kotin iajadar jan ren me melar akan ki Nen jaraui , Iejuj Krijtuj atail Kaun ,
45001005	Me kit ale janer mak o koa en wanporon , pwen padaki on men liki kan karoj ni mar a , pwe irail en pojon o peik ,
45001006	Pwe komail pil kijan irail , me paeker don Iejuj Krijtuj .
45001007	Komail karoj kompoke pan Kot , me paeker me jaraui kan , me mimi Rom mak o popol jan ren Kot Jam atail o Kaun Iejuj Krijtuj en mi re omail !
45001008	Iet kaieu , i kin kapina ai Kot ki Iejuj Krijtuj pweki komail karoj ; pwe omail pojon me kalok jili lel penan jap karoj .
45001009	Pwe Kot , me i kin papa on ni nen i ni ai padapadaki wei ronamau en japwilim a Ol , me jaunkadede pai , me i kin tamataman kin komail anjau karoj , nidinid ni ai kapakap akan .
45001010	Nidinideki anjau karoj , ma i jota pan kak pwarala re omail , ma iduen kupur en Kot .
45001011	Pwe i inon ion udial komail , pwe i en katunole kin komail ekij pwaij nenin , pwe komail en tinainda .
45001012	Pwe i en kajarloleid re omail , pweki atail pojon ta ieu .
45001013	Ari , ri ai ol akan , i jota men , me komail en jaja duen ai kileledier pan pak toto , en pwar won komail , ap jaik pijoki on , pwen diar ekij wan ai dodok re omail , dueta ren wei tei kan .
45001014	Pwe nai me pwaipwand on men Krik o men liki kan , o on me lolekon o me jo lolekon kan .
45001015	Pwe duen a pan kak pai , i men pil padaki on komail men Rom ronamau .
45001016	Pwe i jota kin namenok ki ronamau , pwe i manaman en Kot , me kin kamaurela me pojon akan karoj , Juj oko maj , ap pil men Krik .
45001017	Pwe i me kin kajanjaleda pun en Kot , me kin pwili jan pojon , pwen pojon duen a intinidier : Me pun o pan memaureki pojon ;
45001018	Pwe onion en Kot pan janjaleda jan nanlan on me doo jan Kot akan o me japun en aramaj akan , me kin kawela melel ni arail japun .
45001019	Pwe duen me pwarada jan ren Kot me janjal on irail , pwe Kot me kotin kajanjale on irail ,
45001020	Pwe meakan me jo janjal duen i , iet akan , a manaman joutuk o pil duen a udan Kot jan ni anjaun jappa wiauier , kin janjal kida japwilim a dodok kan , pwe jolar pekid parail :
45001021	Pweki irail ajadar Kot , a re jota wauneki i duen me kon on Kot pil jota majak tol a , a re aklemai on i , monion japun arail ap rotorotalar .
45001022	Irail akereki pein irail ap lamponlar .
45001023	Irail kawukilar linan en Kot me jo kak mor pajan , on mom en aramaj me kin mor pajan o mom en manpir akai , o man aluki pa , o man korop akan .
45001024	I me Kot kotin mueide kila irail , en inon ion kajaminlar monion arail ni ar kajautela pein war arail nan pun arail ,
45001025	Me kawukila melel en Kot on likam , ap poni o papa on dipijou mon Jaun wia meakaroj , me iajanai potepoteta amen .
45001026	Nan i me Kot mueidela kin ir on inon jued akan , en lel on arail li akan , en wuki jan ira ’rail , kaokaoe ira ’rail .
45001027	Pil dueta ol akan liki jan iran li , ap kalel nan pun arail ; ol ajada ol , me jo kon , ap pein kapokala nan war arail manidi en ar wiawia kan .
45001028	Nan duen irail kan kataman on Kot , Kot ap mueidalan irail , en kapitakaila kamom on wia meakan me jued ,
45001029	Me dir en japun karoj , morjued , norok kapwa , jempok , dir en peirin , lolap , akamai , widin , weid , lidu monin ,
45001030	Pil en pan moli , likinekine , kajenta Kot , kan kapunlol , aklapalap , ponmajo , me kin diar me jued akan , jo oke jam ar o in ar ,
45001031	Lampon , inaujopoujok , jempok , jomak .
45001032	Re aja duen kapun pun en Kot , me kin wia mepukat , pan mau on mela , a kaidin i eta , pwe re pil kin perenki irail , me kin wia mepukat .
45002001	NAN i jota pakid pa om , aramaj amen koe , amen amen me kin kadeikada , pwe ni om kadeikada amen , pein koe me koe kin kariala , pwe koe , me kin kadeikada , kin wiawia me dueta .
45002002	A kitail ajaer , me kadeik en Kot me melel on ir , me kin wiada mepukat .
45002003	A dadue aramaj amen koe , me kin kadeikada , me kin wiewia mepukat , ap wiada dueta , koe kiki on , me koe pan piti jan kadeik en Kot ?
45002004	De koe mamaleki kalanan en Kot japan , o a kanonama o papadake ; koe jota aja , me kalanan en Kot kamaterok uk alan kalula ?
45002005	A koe ni monion om me katiwo o kakaluak , me koe ki penan uk onion on ni ran en onion o kajanjal pan kadeik pun en Kot ,
45002006	Me pan kotin depuk on amen amen duen a wiawia kan .
45002007	Irail me kin dadaurata ni ar wiawia mau kan o linan , o indand , o me jo kin mor pajan , maur joutuk .
45002008	A kamekam o wairok on irail me katiwo o jo oke melel , a me kin oke japun .
45002009	O kanaudok o kalokolok on aramaj karoj , me wiadar jued , maj on Juj akan ap lel on men Krik .
45002010	A linan , o wau , o popol on amen amen , me kin wia mau , maj on Juj akan o pil on men Krik .
45002011	Pwe Kot jota kin lipilipil aramaj amen .
45002012	Pwe karoj me wiada dip likin kapun , pan lokidokila likin kapun , pil karoj , me aja kapun , ap wiada dip , pan pakadeikada pan kapun .
45002013	Pwe kaidin me roneron kapun kan pan pun kila mon Kot , a me kin anada kapun pan pun kila .
45002014	Pwe ma men liki , me jota arail kapun , ap pil wiawia tiak en kapun jan nan pein irail , iei me irail , me jota arail kapun pein kapun parail .
45002015	Me kin kajanjaleda wiawia en kapun me intinidier nan monion arail , i me injen arail pil kadedeki o ar lamalam , me irail jakara kida de kalole mau ki nan pun arail .
45002016	Lao ran o , me Kot pan kotiki on Iejuj en kadeikada dip okiok kan ren aramaj akan , duen ai ronamau .
45002017	A ma koe adaneki Juj amen , me kin liki kapun o juaiki Kot ,
45002018	O ajada kupur a , o koe pun kila lamalam , ni om padapadaki jan nan kapun ,
45002019	Koe me lameda , me koe itar on , en kalua wei me majkun akan , o kamarain pan me rotorot akan ,
45002020	O jaunkaian pan me lampon kan , o jaunpadak en kijin jeri kan , me aja tiak en lolekon o melel en kapun .
45002021	Ari , koe kin kawewe on amen , ap jota kin kawewe on pein uk , o koe kin padaki me ren der pirap , a koe kin pirap ;
45002022	Koe kin inda , me aramaj ender kamal , a koe kin kamal ? Koe kin juedeki dikedik en ani mal akan , a koe kin pirap me japwilim en Kot ?
45002023	Koe kin juaiki kapun , a koe kin kijan Kot waui ni om tiakedi kapun ?
45002024	Pwe mar en Kot kin mamale kila komail ren men liki kan , duen a intinidier .
45002025	Pwe jirkomjaij me mau , ma koe aneda kapun ; a ma koe tiakedi kapun , om jirkomjaij pan jojirkomjaij .
45002026	Nan i , me jojirkomjaij , anada pun en kapun , daduen a jojirkomjaij jo pan wadok on i jirkomjaij ?
45002027	Ari , ma me udan jojirkomjaij akan pan kapwaiada kapun , re jota pan kadeik uk ada ? Pwe koe kin mi pan kijin likau o jirkomjaij , ap tiakedi kapun o .
45002028	Pwe kaidin i Juj amen , ma pali liki ta , o pil kaidin i jirkomjaij , me jirkomjaij liki nan uduk eta .
45002029	A i Juj amen , me Juj en lole , o i jirkomjaij , me mi nan monion i , ni nen e , a kaidin ni intin ; me a kapinepa jota mi ren aramaj akan pwe ren Kot .
45003001	ARI , da me Juj akan paieki mon me tei kan de da kadepan jirkomjaij ?
45003002	O me toto , ni jon karoj ; iet kaieu : Majan en Kot akan kanikid on irail .
45003003	A ma akai jopojon a pil menda ? Pwe ar jopojon pan kak kawela kalanan en Kot ?
45003004	O jo ! Pwe Kot udan melel , a aramaj karoj me likam duen a intinidier : Ir eta me pun ni ar majan akan , o komui pan kotin poedi ni ar pakadeikada .
45003005	A ma atail japun kaindinda pun en Kot , da me kitail en inda ? Dadue , Kot me pil japun , pweki a kotin onion kida ? I kin lokaia ni tiak en aramaj .
45003006	O jo ! Pwe ma iduen , Kot pan kak kadeikada jappa ?
45003007	Pwe ma melel en Kot pwai kida ai likam kan , pwen kalinanada i , menda i pan pakadeikada , dene dipan amen nai ?
45003008	A jo mau on duen at indand jued , pwe akai kin inda , me dene kit kin padaki wei : Kitail en wiada me jued , pwen kareda me mau ? Nan arail kalokolok me pun .
45003009	Iaduen atail pai mau jan arail ? Kaidin , pwe je kadededar , me Juj o men Krik karoj mi pan dip ,
45003010	Duen a intinidier : Jota me pun amen , jota amen .
45003011	Jota me lolekon amen , jota me kin rapaki Kot .
45003012	Karoj me japunlar , irail wiaki eu mamalar , jota meamen , me kin wiada me mau , jota amen .
45003013	Tapin wor arail me rajon joujou eu , me jaikenta jarep pena , lo arail me re liliapaki , wini en kamela mimi ni oton ni arail ;
45003014	Au ar me dir en lalaue o katik ,
45003015	Nä arail me marara on kamela aramaj ;
45003016	Nan al arail me dir en jued o mauk ;
45003017	A al en popol me re jaja ;
45003018	Re jota kin majak Kot .
45003019	A kitail ajaer , me kapun o lolok on , me kin papa kapun pwe au karoj en japaimokid o jappa pon lodi on kadeik en Kot .
45003020	Ari mon Kot jota uduk me pan pun kila a wiawia kapun , pwe kapun me dip kadiarok kidar ;
45003021	A anjau wet pun en Kot janjaledar likin kapun o kadede kidar kapun o jaukop akan .
45003022	A pun en Kot me pwili jan pojon Iejuj Krijtuj , ap lel on karoj me pojon .
45003023	Pwe jota lipilipil , karoj me wiadar dip o jota kak konodi linan en Kot .
45003024	Irail pan pun kila a mak japan , pweki en Krijtuj Iejuj a kotin dore kitail lar ,
45003025	Me Kot kotin kajanjaledar en wiala mol en kalanan ni pojon nt’a , pwen kajanjaleda a pun ni a kotin lapwada dip en maj akan , me mier pan papadake en Kot .
45003026	A anjau wet a kotin kadededa a pun . Ieteten , me pein i me pun , ap pan kotin kapunala karoj me pojon Iejuj .
45003027	Ari , ia men juaiki ? A lokidokilar ! Ren kapun da ? En wiawia kan ? Kaidin , a ren kapun en pojon .
45003028	Ari , iet me je inda : Aramaj en pun kila pojon a kaidin wiawia en kapun kan .
45003029	De Kot en men Juj akan arail Kot eta ? Kaidin pil Kot en men liki kan ? Ei melel , pil en men liki !
45003030	Ari , Kot me ta men , me kin kapun kila me jirkomjaij akan pweki pojon , pil jojirkomjaij akan pweki pojon .
45003031	Iaduen , kitail kin tiakedi kapun pweki pojon ? O jo ! Pwe kitail kin kapwaiada kapun o .
45004001	ARI , da me kitail en inda duen Apraam jam atail ni pali uduk , da me a diaradar ?
45004002	Pwe ma Apraam pun kilar a wiawia kan , nan a men juaiki mia , a kaidin mon Kot .
45004003	Pwe da me kijin likau majanier ? Apraam pojon Kot , o i me wadok on i kapuna pa .
45004004	A me kin keleki a wiawia kan , nan pwain a pan wad on i nin tiak en kujoned a kaidin ni mak .
45004005	A me jota kin keleki a wiawia kan , ap pojon i , me kin kapunala me doo jan Kot akan , nan a pojon me wadok on i kapuna pa i .
45004006	Duen Dawid kapaiaki aramaj amen , me Kot kotin kapunala likin a wiawia kan :
45004007	Meid pai , me ar japun kan lapwadar , o me dip ar akan pwaipwaidier !
45004008	Meid pai ol o , me Kaun o jolar pan kapokoki on dip a !
45004009	Ari , me jirkomjaij eta , me pai wet kin ko on , de a pil itar on me jojirkomjaij ? Pwe kit me indada : En Apraam a pojon me wadok on i kapune pa .
45004010	Ari , iaduen a wadok on i ? Ni a jirkomjaijelar de ni a jojirkomjaijelar ? Kaidin ni jirkomjaij , pwe ni a jojirkomjaij .
45004011	A a aleer kilel en jirkomjaij , men kadede a pun kilar pojon , me a anekier ni a jojirkomjaij , pwen wiala jam en me pojon ap jojirkomjaij akan karoj , pwe pun wet en pil wadok on irail .
45004012	O pil wiala jam en me jirkomjaij akan . A kaidin arail me jirkomjaij akan eta , pwe pil en irail , me aluki pojon ota , me mi ren jam atail Apraam ni a jojirkomjaij .
45004013	Pwe kaidin ki kapun o me Apraam o kadaudok a aleer inau o , me a pan jojoki jappa , a ki pojon pun .
45004014	Pwe ma irail , me men kapwaiada kapun o , pan ale jojo , nan pojon me mal kot , o inau olar .
45004015	Pwe kapun o kin kareda onion , pwe ma jota kapun , a pil jota japun .
45004016	I me pun pan tapi jan ni pojon , pwe karoj en tapi jan mak ; o inau on kadaudok o en teneten . A kaidin ir eta , me mi pan kapun o , pwe pil karoj , me mi pan pojon en Apraam , me jam en kitail karoj .
45004017	Duen a intinidier : I wia kin uk alar jam en wein jappa toto mon Kot , me a pojon me kin kamaureda me melar akan o molipei ir , me jaikenta mia , pwen miala .
45004018	I me pojon , ap jota kaporopor mia , pwen wiala jam en wein jappa toto , duen a lokido : Nan iduen kadaudok om .
45004019	Ap jota luetalar ni a pojon o jo lamelame , me war a melar , pwe a koren ion jaunpar epuki ; pil jota lamelame war en Jara a melar .
45004020	Pwe a jota peikajaleki inau en Kot ki jopojon , a a kakairida ni pojon , o i me a kin kapinaki Kot .
45004021	A aja melelia , me i kotin inauki on i , a pan kotin kapwaiada .
45004022	Nan i wadok on i kapuna pa .
45004023	Mepukat jota intinidier pweki i eta , me a wadok on i mepukat ,
45004024	A pil pweki kitail , me a pan wadok on , ma kitail pan pojon i , me kotin kaiajadar Iejuj atail Kaun jan ren me melar akan .
45004025	Pwe i me panalar pweki dip atail , o a kotin iajadar pwen kapun patail .
45005001	KITAIL ari pun kilar pojon , ap popol ren Kot , pweki atail Kaun Iejuj Krijtuj ,
45005002	Me kotin kajamo kitail ki pojon on mak wet , me kitail aleer , ap kaporopor o juaiki linan en Kot ,
45005003	A kaidin i eta , pwe kitail pil juaiki at apwal akan , pwe kitail aja , me at apwal akan kin kareda kanonama ;
45005004	A kanonama kin kareda kakairida , a kakairida kin kareda kaporopor ;
45005005	A kaporopor jota kin kanamenokala , pwe limpok en Kot me wudokidi on nan monion atail ki Nen jaraui , me kitail aleer .
45005006	Pwe ni atail luet Krijtuj mata kin kitail , me doo jan Kot akan ni anjau me kileledier .
45005007	Pwe iaduen , amen pan mekila me pun amen ? Ele pweki me mau amen , me amen pan mekila .
45005008	A Kot kotin kajanjaleda a limpok on kitail ni en Krijtuj a mata kin kitail lar , ni anjaun atail dipan .
45005009	Melel kaualap , anjau wet kitail kapun kilar nta ; kitail ap kamaur kila i jan ni onion .
45005010	A ma kitail kalolamaui on Kot ki en japwilim a Ol a matala ni atail imwintiti , nan melel kaualap murin atail kalolamaui kitail pan dorela ki a ieiaj ,
45005011	A kaidin i eta , pwe kitail pil juaiki Kot ren atail Kaun Iejuj Krijtuj , me kitail paieki tom patail .
45005012	Ari , duen aramaj ta men , me dip tapiki don jappa , ap tialan mela , o mela lel penan aramaj akan karoj , pwe karoj me wiadar dip ,
45005013	Pwe dip mi nan jappa mon kapun , a jota kapun pan dip , ma jota kapun ,
45005014	Ari jo , mela wiauiada jan Adam lel Mojej , pil ren me jo wiadar dip laud dueta japun en Adam , iei me mom en me pan pwarado .
45005015	A pai en mak kaidin dueta dip , pwe ma dip en me ta men me toto mekila , nan melel kaualap mak en Kot o pai en mak jan ren aramaj ta men Iejuj Krijtuj itar on me toto .
45005016	A pai o kaidin dueta met , me wiauier ren amen , me wiadar dip , pwe kadeik o tapi janer me ta men , pwen kalokolok , a pai en mak o kin lapwada dip toto , pwen punala .
45005017	Pwe ma dip en me ta men mela poekidier , nan melel kaualap , irail me pan ale mak o pai en pun , pan poedi o mamaureki me ta men : Iejuj Krijtuj .
45005018	A duen dip en me ta men aramaj akan karoj me kadeik ki on mela , i dueta pun ta ieu itar on kapun kila aramaj akan karoj , en kamaurela .
45005019	Pwe duen jopeik en aramaj ta men me toto wia kilar dipan , iduen peik en me ta men me toto pun kilar .
45005020	A kapun pil wiauier , pwe dip en kadiarok kidar , a waja me dip paraparada ia , iei waja mak o laude janer .
45005021	Pwe duen dip dialan mela , iduen mak o pun pan dialan maur joutuk ki Iejuj Krijtuj atail Kaun .
45006001	ARI , da me kitail en inda ? Kitail en dadaurata dip , pwe mak en lalaudala ?
45006002	O jo ! Pala kitail pan dadaurata dip , me kitail mela janer ?
45006003	De komail jota aja , me karoj , me paptaije on Krijtuj Iejuj , paptaije on a matala ?
45006004	Kitail ari ian i jaredier ni paptaij on mela , pwe duen Krijtuj kaiaja kidar linan en Jam jan ren me melar akan , iduen kitail en pil weweideki ni maur kap .
45006005	Pwe ma kitail kaparoki on i ni a matala , nan kitail pil pan paroki on i ni a iajadar .
45006006	Pwe kitail ajaer , me atail aramaj marin ian kalopuelar , pwe war en dip en mokonaidier , pwe kitail jolar papa dip .
45006007	Pwe me melar , maiodar jan dip .
45006008	A ma kitail ian Krijtuj matalar , nan kitail kamelele , me kitail pil pan ian i ieiajata .
45006009	Kitail aja , me Krijtuj kotin iajadar jan ren me melar akan , ap jolar pan pur on matala ; mela jolar pan poedi i .
45006010	Pwe ni a kotin matalar , a kotin matalar pan metapak pweki dip , a ni a kotin ieiajata , a kotin ieiajadan Kot .
45006011	Iduen komail , komail en wia kin komail me melar jan dip , ap memaur on Kot ren Krijtuj Iejuj .
45006012	Ari , komail ender mueid on dip , en kaunda war omail luet ; pwen papa a inon jued akan .
45006013	Komail pil der mueid on dip o kokon omail akan , pwen men wia japun a komail mueid on Kot pein komail , duen me kamauradar jan ren me melar akan , o kokon omail akan en papa me pun on Kot .
45006014	Pwe dip jota pan kak poe komail edi , pwe komail jolar mi pan kapun , pwe pan mak .
45006015	Ari da , kitail en wia dip , pwe kitail jolar mi pan kapun , a pan mak ? O jo !
45006016	Komail jota aja , ma komail pan wiala pein komail ladu en peik , ari komail pan ladu en me komail kin pepeiki on ? Ma dip komail pan mekila , a ma peik , komail pan pun kida .
45006017	A danke on Kot pwe komail jolar ladu en dip ; pwe met komail kin peiki on tiak en padak me komail ianer jan monion omail .
45006018	Komail ari maioda jan dip , komail id wiala ladun pun .
45006019	Nai me inda met nin tiak en aramaj , pweki luet en uduk omail . Pwe duen omail panalan kokon omail akan , en ladun jamin o japun kan , pwen palian kapun , iduen komail en pan on kokon omail , en lidui me pun , pwen jarauila .
45006020	Pwe ni anjau me komail ladun dip , komail maio jan me pun .
45006021	A iaduen wan mepukat ni anjau o , me komail kin namenokki anjau wet ? Pwe imwi pan mepukat mela .
45006022	A met komail maiodar jan ni dip , ap id wialar ladun Kot , o omail wan jaraui mia o imwi pan maur joutuk .
45006023	Pwe pwain en dip mela , a pai en mak en Kot maur joutuk ren Krijtuj Iejuj atail Kaun .
45007001	DE ri ai kan , komail jota aja — i kin peidok ren me aja kapun o — me kapun o kin poedi aramaj arain a memaur ?
45007002	Pwe li amen , me a warok mia , kin kaupinki kapun en a warok arain a memaur . A ma a warok melar , a muei janer kapun en a warok .
45007003	A ma a pan paudeki amen ol ni a warok memaur , a pan adaneki kamal amen ; a ma a warok melar , a muei janer kapun , ap jota pan kamal amen , ma a pan pur on amen ol .
45007004	Ari ri ai kan , iduen pil komail mekilar kapun o pweki war en Krijtuj , pwen wiala nain amen , iet , me iajadar jan ren me melar akan , pwen kaparapar on Kot .
45007005	Pwe ni at kekeideki tiak en pali uduk , inon en dip me kelail nan kokon atail pweki kapun o , pwen kaparapar on mela .
45007006	A met kitail muei janer kapun o , pwe jal pat on mela olar , pwe kitail en papa on tiak kap en nen , a kaidin on tiak marin en intin .
45007007	Ari , da me kitail en inda ? Me dip kapun o ? O jo ! A i pan jaja dip , ma jo kapun . Pwe i pan jaja duen inon jued , ma kapun jo kalok kidar : Koe der norok !
45007008	A dip kadiarok kidar kujoned , ap kainon on ia jon en inon jued karoj , pwe ma jota kapun dip mela .
45007009	Pwe maj o i jota mi pan kapun , ap mamaureta , a kujoned lao mia , dip ai ap diarokadar .
45007010	A nai melar ; kujoned , me loki don ia , pwe i en maure kida , kare on ia mela .
45007011	Pwe dip kadiarok kidar kujoned liapai ia dar , ap kame ia lar .
45007012	Ari , kapun o me jaraui o kujoned me jaraui , a pun o mau .
45007013	A iaduen me mau kot kare on ia mela ? O jo ! A dip en janjale kida me kamau o ni a kare on ia mela , pwe dip en janjale kida kujoned .
45007014	Pwe kitail aja , me kapun o me nenin , a nai me uduken o netilan dip .
45007015	Pwe i jota aja , da me i en wia . Pwe kaidin me i mauki , me i kin wiada , a me i kin juedeki , iei me i kin wia .
45007016	Ari , ma i kin wiada , me i kan wia , nan i kin kajanjaleda , me kapun me mau .
45007017	A ma i wiadar , me i jota men wia , kaidin nai me wiadar , a dip me mimi lol i .
45007018	Pwe i aja , me jota mau kot mi lol i nan uduk ai , pwe i kin men wiada me mau , a en anada me pun i jota kak on .
45007019	Pwe me mau o , me i men wiada , i jota kin kapwaida , a me jued , me i kan , i me i kin wiada .
45007020	A ma i wiada , me i jo men wiada , kaidin nai me wiada , a dip me mi lol i .
45007021	Iet me kapun kadiarok on ia : Ni ai men wiada me mau , me jued mimi re i .
45007022	Pwe i kin mauki kapun en Kot pali lol en aramaj .
45007023	I ap diaradar eu kapun ni ai kokon akan , me kin palian kapun en loli , ap kalua ia di pan kapun en dip , me mi nan ai kokon akan .
45007024	O nai aramaj luet amen ! Ij me pan kamaio wei ia jan ni war mela wet !
45007025	I danke Kot pweki Iejuj Krijtuj atail Kaun . Nan lol i i kin papan kapun en Kot , a ni pali uduk kapun en dip .
45008001	ARI , jolar me mau on pakadeikada , me mi ren Krijtuj Iejuj .
45008002	Pwe kapun en Nen en maur ren Krijtuj Iejuj kamaio ia da jan ni kapun en dip o mela .
45008003	Pwe me kapun jota kak on , aki a luete kila pali uduk , iei me Kot kotin wiada ni a kotin poronedo japwilim a Ol ni mom en uduk en dip , pweki dip , pwen kadeikada dip ni pali uduk .
45008004	Pwen kapwaiada pun en kapun re atail , me jota weideki pali uduk a pali Nen .
45008005	Pwe me kijan pali uduk , kin lamelame duen inon en uduk , a me kijan pali Nen , kin lamelame duen inon en Nen .
45008006	Pwe tiak en uduk iei mela , a tiak en Nen maur o popol .
45008007	Pweki tiak en uduk kin palian Kot , pwe a jota kin duki on kapun en Kot , pwe a pil jota kak on .
45008008	A me kijan pali uduk , jota kak konekon ren Kot .
45008009	A komail kaidin kijan pali uduk , pwe kijan pali Nen , ma Nen en Kot kotikot lol omail . A me jota aneki Nen en Krijtuj , i kaidin japwilim a .
45008010	A ma Krijtuj kotikot lol omail , war mekilar dip , a nen memaureki pun .
45008011	A ma Nen o , me kaiajadar Iejuj jan ren me melar akan , kotikot lol omail , nan i me kaiajadar Krijtuj jan ren me melar akan , pil pan kamaureda war omail mela ki Nen e , me kotikot lol omail .
45008012	Ari ri ai kan , kitail jolar pwaipwand on pali uduk , pwen kapwaiada inon en uduk ,
45008013	Pwe ma komail memaureki uduk , komail pan mela , a ma komail pan kamela wiawia en pali war ki Nen , komail pan memaureta .
45008014	Pwe karoj me weweideki Nen en Kot , nan irail jeri en Kot akan .
45008015	Pwe kaidin nen en ladu , me komail aleer , pwen pur on majak , a Nen en jeri , me komail aleer , me kitail kin eker kida : Apa , Jam !
45008016	Pein nen o kotin ian nen atail kadedeki , me kitail jeri en Kot akan .
45008017	A ma kitail jeri kan , nan kitail pil jeri en jojo , jeri en jojo en Kot o kijan toun jojo en Krijtuj , ma kitail ian kamekam , kitail pil pan ian linanla .
45008018	Pwe i ajaer , me kamekam en anjau et jota mau on en kaparoki on linan kokodo , me pan kajanjaledan kitail ,
45008019	Pwe audepan jappa poden anane kaualap papajan en jeri en Kot ar pan maioda .
45008020	Pwe audepan jappa o panalan mela , kaidin pweki pein injen arail , a pweki i , me pan ir alan kaporopor .
45008021	Pwe audepan o pil pan maioda jan ni a lidulidui on tiak en joredi , on maio en linan en jeri en Kot akan .
45008022	Pwe kitail ajaer , me audepan jappa karoj kin janejanlol o mimi pan wairok en naitik lao lel met .
45008023	A kaidin irail eta , pwe kitail pil ian , me mejenin Nen , pil pein kitail kin janejan , auiaui lao anjau en pali war atail ar kawilikapada .
45008024	Pwe kitail kamaurelaner kaporopor . A kaporopor me janjal , i kaidin kaporopor ; pwe me amen kin ududial , menda en kaporoporeki ?
45008025	A ma kitail kaporoporeki , me kitail jota udial , kitail kin kanonama auiauieta .
45008026	Pil Nen o kotin jauaja kitail ni atail luet akan , pwe kitail jaja , da me kitail en poeki , o da me kon on , pwe pein Nen o janejanelol o laolao kin kitail .
45008027	A me kin kotin kajauiada monion akan , mani duen kupur en Nen , pwe a kin kotin laolaoki jaraui kan duen tiak en kupur en Kot .
45008028	A kitail aja , me karoj kin kamauiala me pok on Kot akan , irail me paeker duen ar kileledier .
45008029	Pwe me a kotin piladar maj o , iei me a pil kotin kileledier , en tialan mom en japwilim a Ol , pwe a en mejeni nan pun en ri a kan .
45008030	A me a kotin kileledier maj o , a pil kotin warone irail edo , a me a kotin waronedor , a pil kapun irail alar , a me a kapunalar , a pil kotin kalinan irail adar .
45008031	Ari , da me kitail en japenki mepukat ? Ma Kot ian kitail , ij me pan kak palian kitail ?
45008032	I me jota kotin kajampwaleki japwilim a Ol , pwe a kotiki wei en wiliandi kitail , dadue , a jo pan kotin japan ianaki don kitail meakaroj ?
45008033	Ij me pan kapun on en Kot a piladar akan ? Pwe Kot eta , me kotin kapunada ;
45008034	Ij me pan kadeikada ? Pwe Krijtuj me matalar , me pil kaiajada o me pil kaipokedi ni pali maun en Kot , o me pil kin laolao kin kitail .
45008035	Ij me pan irawei jan kitail ni limpok en Krijtuj ? Anjau apwal , de majak , de kamekam , de ijejol , de kilijo , de kamajak , de kodlaj ?
45008036	Duen a intinidier : Pweki komui kit kamekame kilar kaukaule , kit me wadok on jip akan , me kileledier on kamela .
45008037	A ni mepukat karoj kitail me poedier kaualap pweki i , me pok on kitail er .
45008038	Pwe i aja , me kaidin mela , de maur , pil kaidin tounlan kan , de jaupeidi , pil kaidin men met , de men mur , de me manaman akan ,
45008039	Pil kaidin men poe , de men pa , de okotme pan kak irawei jan kitail ni limpok en Kot , me mi ren Krijtuj Iejuj atail Kaun .
45009001	NAI kin lokaia melel ren Krijtuj , o i jota kin likam , pwe injen ai o Nen jaraui kadede ia da ,
45009002	Me i kin patautau o injenjued nan monion i kaukaule .
45009003	Pwe pein nai inon ion en riala , pwen dooki wei jan Krijtuj pweki ri ai kan ni pali uduk .
45009004	Iei men Ijrael me udan jeri en Kot , me ar linan , o inau kan , o kapun , o upa Kot , o kokop akan mia ,
45009005	Me jamaneki jam atail akan me Krijtuj pil tapi jan ia ni pali uduk a , me poedi meakaroj , iei Kot me iajanai kokolata , amen .
45009006	Pwe kaidin dene majan en Kot jo pwaida , pwe kaidin karoj men Ijrael , me tikidar Ijrael ;
45009007	Pil kaidin karoj jeri kan , me kijan kadaudok en Apraam ; pwe jan ren Ijaak kadaudok om pan tapi jan ia .
45009008	Ari , kaidin irail jeri en Kot akan , me jeri kan ni tiak en uduk , a jeri en inau kan pan wad on kadaudok o .
45009009	Pwe i majan , majan en inau eu : Ni anjau o I pan kodo , a Jara pan naitikada jeri ol amen .
45009010	A kaidin i eta , pwe pil Repeka lao lijean on jam atail Ijaak .
45009011	Pwe ni anjau jeri ko kaikenta ipwidier , o pil kaikenta wiadar meakot mau de me jued , o pwe kupur en Kot en pwaida , kaidin ni wiawia a ni lipilipil ren me piladar o ,
45009012	A kotin majani on i : Me laud o pan papa me tikitik !
45009013	Duen a intinidier : Iakop me I pok on er , a Ejau me I likidmalielar .
45009014	Ari , da me kitail en inda ? Kot me japun ? O jo !
45009015	Pwe a kotin majani on Mojej : I pan maki on , me I men maki on , o I pan pokepoke , me I men pokepoke .
45009016	Ari , jota katepa , ma amen pan pein inon ion de tane wei , a ma Kot pan kotin maki on amen .
45009017	Pwe kijin likau me katitiki on Parao : Nan iet me I kilele uk adar , pwe I en kajale kida uk ai manaman , o pwe mar ai en indandeki jili ni jap akan karoj .
45009018	Ari , a kin kotin maki on , me a kotin kupura , ap kapitakaila , duen me a kotin mauki .
45009019	Koe ap pan indan ia : Ari da me a kailon kin ia ? Pwe ij me kak palian kupur a ?
45009020	Ei melel aramaj koe , ij koe , me men palian Kot ? Da , dipijou pan indai on me wiadar i : Menda koe wiai on ia momuei ?
45009021	Pala jaun wiada dal jota manaman on , en wia kida lopon en pwel ota dal eu me kajelel , de eu me jakanekan ?
45009022	A Kot kotin kanonama on dal jued akan , me wiauier on lokidokila , ni a men kajaleda a onion o manaman ,
45009023	O a pil men kotin kajaleda a dir en linan ki dal en a mak kan , me a kotin kaonopadar maj o en linanla .
45009024	Iei kitail , me a kotin warondo , kaidin jan ren Juj akan eta , a pil jan ren men liki kan .
45009025	Duen a pil kotin majanier nan puk en Ojea : I pan kaadaneki irail , me kaidin nai , nai aramaj akan , o me jo kompoke pai , kompoke pai .
45009026	A pan wiaui waja o me a loki on irail : Komail kaidin nai aramaj , i waja re pan adaneki jeri en Kot ieiaj .
45009027	A Iejaia likelikwir duen men Ijrael : Ma jeri en Ijrael akan pan rajon pik en oror , lua ta pan maurela .
45009028	Pwe a pan kotin kairela japwilim a dodok o kamode kila ni a pun , pwe Kaun o pan kotin wiada dok motomot nin jappa .
45009029	O duen Iejaia majanier maj o : Ma Kaun Jepaot jo nikideki on kitail kaparapar , kitail pan dueta Jodom o Komora .
45009030	Ari , da me kitail en inda duen men liki kan me jota rapaki pun , re diaradar pun , a pun eu , me tapi jan pojon .
45009031	A men Ijrael me inon ion kapwaiada kujoned en pun , ap jota konodi kujoned wet .
45009032	Pwekida ? Pweki a jota tapi jan ni pojon a ni wiawia kan , pwe irail dipikelekeleki takai en dipikelekel .
45009033	Duen a intinidier : Kilan , I pajonedi takai eu nan Jion , takai en dipikelekel eu o paip en kamakar . A me pan pojon i , a jota pan jarodi .
45010001	RI ai kan , inon en monion i , o ai nidinid kin irail on Kot pan dore ir ala .
45010002	Pwe nai kadede parail , me re kin nantion Kot , ap jaja tiak .
45010003	Pwe re jaja pun en Kot , ap jojon kapwaiada pein arail pun , ap jota duki on pun en Kot .
45010004	Pwe Krijtuj kaimwijok pan kapun o ; karoj me pojon en pun kila .
45010005	Pwe Mojej majanier duen pun en me pwili jan kapun o : Aramaj o , me kapwaiada jon pukat , a pan maur kila .
45010006	A iet me pun , me pwili jan pojon , kin inda : Der inda nan monion om : Ij me pan daudala nanlan ? Iet wewe : En wadido Krijtuj .
45010007	De ij me pan daudi waja lol ? Iet wewe : En wadado Krijtuj jan ren me melar akan .
45010008	A da me a kin inda ? Majan o me koren ion uk , a kin mi nan au om o nan monion om ; iei majan en pojon , me je kin padaki wei .
45010009	Pwe ma koe pan kadedeki au om Iejuj , me i me Kaun , ap pojon nan monion om , me Kot kotin kaiajadar i jan ren me melar akan , koe ap pan doro kila .
45010010	Pwe pojon kin tapi jan nan monion o , pwen pun kila , o kadede kin tapi jan nan au o , pwen maur kila .
45010011	Pwe kijin likau me majani : Amen amen me pan pojon i , jota pan joredi .
45010012	Pwe jota irair eu nan pun en men Juj o men Krik , pwe Kaun en irail karoj me ta men , me dir en kalanan on karoj , me kin likwir on i ;
45010013	Pwe amen amen me likwir on mar en Kaun o pan dore kila .
45010014	A iaduen , irail pan likwirlan i , me irail jota pojon ? A iaduen , irail pan kak pojon i , me re jaikenta ron ? A iaduen irail pan kak ron , ma jota jaunpadak ?
45010015	A iaduen , irail pan kak padaki wei , ma re jota pan pakadarala ? Duen a intinidier : Meid pai nä en me padaki ronamau en popol , me padaki ronamau en me mau kan !
45010016	A kaidin karoj me peiki on ronamau . Pwe Iejaia majani : Main , ij me kamelele at padak ?
45010017	Ari , pojon kin pwili jan padak , a padak kin pwili jan majan en Kot .
45010018	A nai me inda : Irail jota ronadar ? O ei ! Pwe nil arail leler jap karoj , o ar padak lel on irair en jappa .
45010019	A nai me inda : Ijrael jota wewekier ? Pwe iet kaieu , me Mojej majani : I pan kajarowei kin komail , me kaidin nai aramaj , o I pan kamakara kin komail aramaj pweipwei kan .
45010020	A Iejaia kelail majani : Nai me kadiarokada jan ren me jota rapa kin ia , o Nai me pwara don , me jota idok ia .
45010021	A kotin majani duen Ijrael : Kaukaule I kapawei pa i kat on aramaj katiwo o kanudi kan .
45011001	ARI , iet me i men inda : Kot kalikalar japwilim a kan ? O jo ! Pwe nai pil kijan men Ijrael , o kadaudok en Apraam , o kainok en Peniamin .
45011002	Kot jota kalikalar japwilim a kan , me a kotin piladar maj o . De komail jota aja , da me kijin likau majanier duen Eliaj ni a kadipa men Ijrael mon Kot majani :
45011003	Main , irail kamelar japwilim ar jaukop akan , o karonk pajan japwilim ar pei jaraui kan , a nai ta me lua , a irail pil rapakin ia , pwen kame ia la .
45011004	A da me Kot kotin japenki i ? Nai me kanikidi on ia ol ijikid me jo kelepuki on Paal .
45011005	Nan iduen anjau wet : Luan me piladar akan mia pweki mak en Kot .
45011006	A ma pweki mak , nan kaidin pweki wiawia kan ; pwe ma iduen , mak jolar pan mak .
45011007	Ari , iaduen mepukat ? Me men Ijrael raparapaki , re jota diaradar , a me piladar akan diaradar , a me tei kan kapitakailar .
45011008	Duen a intinidier : Kot kotiki on irail nen en men mair , o por en maj akan , pwe ren der kilan waja , o jalon akan , pwe ren der ron waja lao lel ran wet .
45011009	O Dawid majani : Arail tepel en wiala injar parail , o litip arail , o kapup parail , o karia parail .
45011010	Maj arail en rotorotala , pwe ren der kilan waja , o irail en kakoj pena kokolata .
45011011	Ari , iet me i men inda : Irail dipikelekel pwen pupedi ? O jo ! A pweki arail pupedi , en id kamaurela men liki kan , pwen kapopot kin irail do .
45011012	Ari , ma arail pupedi id pai on jappa , a arail momalar id pai on men liki kan , ia wan pai , ma irail karoj pan japaledo !
45011013	Pwe men liki komail , me i men padaki on , pwe nai wanporon en men liki kan , i men kaindinda ai dodok .
45011014	Pwe ma i kak on , i pan kainon irail , me kit eu ni pali uduk pwe akai re ’rail en dorela .
45011015	Pwe ma arail kalikilar id kalamalam maula jappa , arail kajapaledo jo pan kamaurela jan ren me melar akan ?
45011016	A ma kalap me jaraui , plaua amaj pil pan jaraui ; o ma kalaua me jaraui , ra kan pil pan dueta ;
45011017	A ma ra kai tapenok jan , a koe ni om woj mal id peuj ion , ap ian nim pil en tuka o ian maurki kalaua ,
45011018	Koe ap der juaiki on ra kan ! A ma koe juaiki on irail , kaidin koe me kin wa kalaua , a kalaua kin wa uk .
45011019	Koe ap pan indada : Ra kan tapenok wei jan , pwe i en id peuj on .
45011020	Me pun ; jopojon , me re tapenok kilar , a pojon , me koe maur kila , koe der aklapalap a majak !
45011021	Pwe ma Kot kotin muei jan udan ra kan , kalaka , pwe ele a pil pan muei jan uk !
45011022	Ari , kilan kalanan o onion en Kot ; onion on irail , me jalonalar , a kalanan on uk , ma koe pan dadaurata a kalanan , a ma jo , koe pil pan tapenok jan .
45011023	A pil irail , ma irail jota pan mimieta ni arail jopojon , re ap pan peuj japal , pwe Kot kotin kak on kapure irail do .
45011024	Pwe ma koe lepuk jan ni tuka olip mal , ap peuj japal on tuka olip mau , a iaduen udan ra mau kan , re jota pan kak pur on udan ar tuka ?
45011025	Ri ai kan , i men , komail en lelapok ki kaponepon wet , pwe komail de aklolekon , duen apali en Ijrael me kapitakailar , lao lel anjaun irail me pilipildar ren men liki kan pwarador .
45011026	Men Ijrael karoj ap pan maureda , duen a intinidier : Amen pan kotido jan Jion , me pan kawela karoj me doo jan Kot akan ren Iakop .
45011027	Pwe iet ai inau on irail , i lao lapwa jan irail dip arail akan .
45011028	Iran ronamau irail me imwintiti pweki komail , a iran lipilipil irail me kompokepa kan pweki jam akan .
45011029	Pwe Kot jota kin kalukila a pai en mak akan de me a kotin piladar .
45011030	O duen komail , me pil jota pojon Kot maj o , a met komail aleer mak , pweki arail jopojon .
45011031	Iduen irail me jota pojon mak , me komail diaradar , iei me re pil jota diaradar mak en Kot .
45011032	Pwe Kot me kotin kapata pena irail karoj ni jopojon , pwen mak pena on karoj .
45011033	O meid laud erpit en Kot o a kotin mani meakaroj , jota me kak weweki a kadeik kan , de pameda al en a wiawia kan !
45011034	Pwe ij me ajaer kupur en Kaun o , de ij me padaki on i meakot ?
45011035	De ij me ki on i meakot , pwen depuk on i ?
45011036	Pwe meakaroj tapi jan re a , o mia pweki i , o wiai on i , linan en ko on i kokolata ! Amen .
45012001	RI ai kan , i ap panaui komail pweki kalanan en Kot , komail en kida war omail , pwen wiala mairon maur , me jaraui o kaperenda kupur en Kot , iei omail kaudok me pun .
45012002	Komail der kaalemonin jappa , a komail en kawilikapada lol omail , pwe komail en kak kajauiada , da me kupur en Kot , me mau o kaperen , o unjok .
45012003	Ki mak , me i aleer , i indan amen amen nan pun omail , ender inon ion pein i , laude jan me kon on , a en lamelame me a en pun , duen Kot kotin nek on amen amen wan a pojon .
45012004	Pwe duen ni pali war atail kokon toto mia , a dodok en kokon akan kaidin dupeneta ,
45012005	Iduen kitail me toto , war ta ieu ren Krijtuj , kitail ap kokon pena nan pun atail .
45012006	Atail pai en mak akan mia ap toror pajan , duen mak o me kitail aleer : Ma deideikop kitail en kokopada duen wan pojon ,
45012007	O ma dodok eu , kitail en kolekol atail dodok ; o ma jaunpadak amen , i en wiada padak ,
45012008	Ma amen kin panaui , i en panaui , ma amen kin kijakij wei , a en opampap , ma kaun amen , a en kanekanaion , ma amen , kin kalanan , a en peren kida .
45012009	Omail limpok ender japun , tateki me jued , teneten ni me mau .
45012010	Omail limpok pena en tapi jan monion omail ; wauneki amen , mon a pan waune kin uk .
45012011	Der tanana ni omail dodok ; nen omail en inon ion dodok on Kaun o .
45012012	Peren ni kaporopor ; kanonama ni anjau apwal ; podidi on kapakap .
45012013	Kijakij on jaraui jamama kan ; kajamo ki peren .
45012014	Kapaiada me kin paki komail ; kapaiada o der kariala .
45012015	Perenda ren me popol akan ; o janejan ren me janejan kan .
45012016	Komail minimin pena ni omail lamelam , der inon ion meakot me lapalap , a inon ion me tikitik ; komail der aklolikon .
45012017	Komail der depukki on en amen a me jued me jued , a inon ion me kon on aramaj akan karoj .
45012018	Ma a pan kak pa omail , polaul on aramaj akan karoj .
45012019	Kompoke pai ko , komail der pein depuk , o komail der madan makar , pwe a intinidier : Ai depuk , Nai me pan depuk , me Kaun o kotin majani .
45012020	Ari , ma om imwintiti amen men manadar , kamana i ; ma a men nim piladar , kanim pileda , pwe ma koe pan wia mepukat , nan koe ap pan ki penan mon a kol moluj .
45012021	Koe der lodi on me jued , a poekidi me jued me mau .
45013001	AMEN amen en upa kaun akan , me kin poe irail edi , pwe jota kaun akan me jota jan ren Kot , a waja kaun akan mia , nan irail me ren Kot .
45013002	Ari , me pan katiwo on kaun akan kin katiwo on kujoned en Kot , a me katiwo kan , pan lodi on kapun .
45013003	Pwe jaupeidi kan jota kin kamajakki , me kin wia mau , pwe me kin wia me jued . A ma koe jota men majak kaun akan , en wiada me mau , koe ap pan indandeki pa ’rail .
45013004	Pwe a papan Kot o iei me mau on uk , a ma koe wia me jued , majak , pwe a jota kin wa mal kodlaj . Pwe a papan Kot o , pwen kame me wia jued .
45013005	Iei me komail en peiki on , a kaidin pweki kamekam a pweki injen omail .
45013006	Iei me komail pil wiai on nopwei , pwe irail me papan Kot , me kin kaukaule papa wet .
45013007	Komail ari kapunala omail pwaipwand on amen amen ! Takjij on me takjij kin wiaui on , nopwei on me nopwei kin wiaui on ; majak , me majak kin ko on ; ki on wau , me wau kin ko on .
45013008	Der pwaipwandeki meakot on amen ; iet eta : Omail limpok pena , pwe me kin pok on amen , kin kapwaiada kapun o .
45013009	Pwe iet akan : Koe der kamal ! Koe der kamela aramaj ! Koe der pirap ! Koe der norok ! O ma pil eu kujoned mia , iet orlepa : Koe en pok on men imp om due pein uk !
45013010	Limpok jota kin wia jued on men imp a . Ari , limpok audepan kapun .
45013011	O pil met : Kitail en dedeki duen anjau o , pwe auer leler , me kitail en pirida jan mair , pwe anjaun atail dorela me koren jan ni tapin atail pojon .
45013012	Ponpon daulier , a ran me korendor . Kitail en pwilikidi wiawian rotorot akan , ap ale tatan marain .
45013013	Kitail en kekeid ni tiak mau , pwe ni ran ; der kaped en mana de kamom joko , der jamin de jaut , de luak , de peirin .
45013014	A komail ale Kaun Iejuj Krijtuj , o der kanonala pali uduk , pwen aneda a inon jued .
45014001	KOMAIL apwali me luet ni pojon o der kapin irail ada .
45014002	Amen kin lamelame , en kankan jon karoj , a me luet kin kankan wan tuka .
45014003	Meamen me kin kankan , ender mamaleki , me jota kin kan ; o me jo kin kankan , ender kadeikada me kin kan , pwe Kot kin apapwali i .
45014004	Pwe ij koe , me kin kadeikada en amen a ladu , pwe ma a pan uda de pupedi a pan nain a jaumaj eta . Melel , a pan pil uda , pwe Kaun o me kotin kak on kauada i .
45014005	Amen kin pilada a ran kajampwal mon me tei kan , a amen ran karoj dupeneta re a ; a amen amen en pun ni a lamelame .
45014006	Meamen me moaki ran eu , Kaun o me a moaki on , me kin mana , Kaun o me a mana on , pwe a kin danke Kot , o me jota mana , nan Kaun o me a jo mana on , ap kin danke Kot .
45014007	Pwe jota meamen re ’tail kin memaur ion pein i , o jota me kin mela on pein i .
45014008	Pwe ma kitail memaur , Kaun o me kitail kin memaur ion , o kitail mela , Kaun o me kitail pan mela on , ari , kitail memaur de mela , japwilim en Kaun o kitail .
45014009	Pwe i me Krijtuj matalar ap iajadar , pwen kaunda me melar o memaur akan .
45014010	Ari , menda koe kin kadeikada ri om ? De koe , menda koe mamaleki ri om ? Pwe kitail karoj pan wijikelan mol en kadeik en Kot ;
45014011	Pwe a intinidier : Kaun o kaukila pein i majani : Nä karoj pan kelepuki on ia , o lo karoj kadede Kot .
45014012	Nan i kitail karoj pan weokada pein kitail on Kot .
45014013	Kitail ari ender kadeikada amen amen ; a mak eta , kitail en kadeikada iet akan , ender ki on ri atail kajajepa de men kamakar .
45014014	Nai me lamedar o ajadar pan Kaun Iejuj , me jota okotme me udan jamin ; a meamen , me kajamineki meakot , nan i me jamin on .
45014015	Pwe ma ri om pan injenjuedeki om kijin mana , koe jota kin weweid nin tiak en limpok ; ender kawe kila om mana i , me Krijtuj mata kilar .
45014016	Komail ari kalaka , pwe omail wiawia mau de kalok jued :
45014017	Pwe wein Kot kaidin mana o nim , a pun , o popol , o peren ren Nen jaraui .
45014018	Pwe me kin papa Krijtuj ni mepukat , i me pun ren Kot o pil konekon ren aramaj akan .
45014019	Kitail ari en inon ion meakan , me kin kareda popol o kamakamaui kitail pena amen amen .
45014020	Koe ender kawe kila kijin mana wiawia en Kot . Ari , karoj me min , ap jued on aramaj amen , me luet ap manamana .
45014021	Me mau , koe ender kan uduk de nim wain , de wia meakot , me ri om ol pan pupe kidi , de makaraki , de kaluete kila .
45014022	A ma om pojon mia ni mepukat , ari kamaui pein uk mon Kot . Meid pai , me jota kin kadeikada pein i ki meakan , me a kin kajampwaleki .
45014023	A meamen , me peikajal ap mana , me pakadeikadar , pwe a jota tapi jan pojon . A karoj me jota kin tapi jan pojon , iei dip .
45015001	A MAK eta , kitail kelail akan , en jauaja me luet akan , ap der peren ki pein kitail .
45015002	Amen amen kitail en pok on men impa , pwen kamauiala i .
45015003	Pwe Krijtuj pil jota kin pok on pein i , a duen intinidier : Pakainak en me kainaki komui , me I dikidier raui .
45015004	Pwe karoj me intinidier maj o , me intinidier , pwen padaki don kitail , pweki kanonama o kamait en kijin likau kan kitail en kaporopor .
45015005	Ari , Kot en kanonama o kamait en kaminimin komail pena duen Krijtuj Iejuj .
45015006	Pwe komail en kalinanada Kot o Jam en atail Kaun Iejuj Krijtuj ni lamalam ta pot o au ta ieu .
45015007	I me komail en apapwali pena dueta Krijtuj me kotin kajamo komail on linan en Kot .
45015008	Pwe nai inda , me Iejuj Krijtuj wialar papan jirkomjaij pweki melel en Kot , pwen kapwaiada inau kan on jam akan .
45015009	Pwe men liki kan en kalinanada Kot pweki a mak duen a intinidier : I me I pan kadededa komui ren men liki kan o kauleki mar omui .
45015010	O pil eu me a kotin majani : En popol komail men liki kan ianaki japwilim a aramaj !
45015011	O pil eu : Kapina Kaun o , komail men liki kan karoj o kalinanada i , komail wei karoj !
45015012	O pil eu me Iejaia majani : Ip en Ieje pan pwarado , a pan pwarado , pwen kaunda men liki kan , i me men liki kan pan kaporoporeki .
45015013	Ari , Kot en kaporopor en kadire kin komail peren o popol karoj ni pojon , pwe omail kaporopor en laudeki manaman en Nen jaraui .
45015014	A nai aja mau duen komail ri ai kan , me komail dir en kamau o audaudeki erpit , o koiokki on panapanaui pena amen amen .
45015015	Ari jo , ri ai kan , i intin won komail er duen met , pwen kataman kin komail mak eu , me Kot kotiki on ia er .
45015016	Pwe i en papan Krijtuj Iejuj on men liki kan , padapadaki won ir ronamau en Kot , pwe men liki en wiala mairon eu , me konekon , me kajaraui kila Nen jaraui .
45015017	I me i kak juaiki pan Krijtuj Iejuj pweki meakan me japwilim en Kot .
45015018	Pwe i jota pori on inda meakot , me Krijtuj jota kotiki on ia , i en kalua men liki on peik , ki ai padak o wiawia kan .
45015019	O kilel o manaman akan , en Nen jaraui . Ari , i me i kadire kila ronamau en Krijtuj jap karoj , tapiada Ierujalem , ap lel on Ilirien .
45015020	Nai nantion ni ai padaki ronamau waja me jaikenta aja duen Krijtuj pwe i de kauada pon pajon en amen .
45015021	A duen a intinidier : Me jaik kalok on irail pan kilan , o me jota ron , re pan weweki .
45015022	Nan i me karompwa ia pan pak toto , pwen jota kak pwar won komail .
45015023	A met jolar wajan dodok ni jap pukat , a par toto me i inon ion en paj won komail .
45015024	I lao jailokelan Jpanien , i pan pwar won komail , pwe i kaporoporeki , me i pan jup waja o ap kilan komail , a komail pan kalua ia lan waja o murin ai kajerloleit re omail .
45015025	A met i pan jailokelan Ierujalem , pwen papa jaraui kan .
45015026	Pwe men Majetonien o Akaia kan mauki kijakija wei on jaraui jamama kan , me mi Ierujalem .
45015027	Irail mauki pwe re pil pwaipwand on irail , pwe ma men liki kan pwaijanekier arail pai nenin , nan me kon on , irail en pakijakij don irail ar pai pali war .
45015028	I lao kapwaiadar mepukat o ki on irail er kijakij japan wet , i ap pan jup re omail o daululan Jpanien .
45015029	A i ajadar , i lao pwaralan komail , i pan dir pai ki en Krijtuj .
45015030	A ri ai kan , i ap poeki komail pan atail Kaun Iejuj Krijtuj o limpok en Nen pwe komail en dauki pena on ia omail kapakap kin ia on Kot .
45015031	Pwe i en piti jan men Iudäa jopojon akan , o pwe ai dodok on Ierujalem en jauaja jaraui kan .
45015032	Pwe i en perenki lel on komail pan kupur en Kot o ian komail tapwenda .
45015033	Ari , Kot en popol en kotikot re omail karoj ! Amen .
45016001	I ap kakaliki on komail ri atail li Pepe , me kin papan momodijou en Kenkrea ,
45016002	Pwe komail en kajamo i pan Kaun duen me kon on jaraui kan , o komail jauaja i ni meakaroj , pwe i me jauaj pan me toto o pil nai .
45016003	Ai ranamau on Prijila o Akwila , me jauaj pai ren Krijtuj Iejuj .
45016004	Me inepai ia da , me kaidin nai eta , me kin danke ira pwe pil momodijou akan karoj nan pun en men liki kan .
45016005	Pil momodijou nan im ara . Ranamau on kompoke pai Epenetuj me tapiada momodijou en Krijtuj nan Ajien .
45016006	Ranamau on Maria , me kadek papa kit .
45016007	Ranamau on Andronikuj o Iuniaj , kompoke pai kan o me ian ia jalidi , me majamaj ren wanporon akan , me jau on Krijtuj mo i .
45016008	Ranamau on Apliaj , me kompoke pai ren Kaun o .
45016009	Ranamau on Urpan , jauaja pat ren Krijtuj , o Jtakij kompoke pai .
45016010	Ranamau on Apelej , me dadaurata ren Krijtuj , ranamau on toun im en Arijtopuluj .
45016011	Ranamau on Erodion kompoke pai . Ranamau on toun im en Narjijuj , me papa Kaun o .
45016012	Ranamau on Tripäna o Tripoja , me papa Kaun o . Ranamau on kompoke pai Perjij , me porijok ni a dodok on Kaun o .
45016013	Ranamau on Rupuj , me pilipildar ren Kaun o o in a pil in ai .
45016014	Ranamau on Ajinkrituj , Plekon , Ermaj , Patropaj , Ermej o ri atail akan , me mi re ’rail .
45016015	Ranamau on Pilolokuj , o Iulia , o Nereuj , ri ai li , o Olimpaj , o jaraui kan karoj , mi re ’rail .
45016016	Komail ranamauki pena metik jaraui . Momodijou en Krijtuj akan kin ranamau on komail .
45016017	Ari , ri ai kan , i panaui komail , komail en kileledi , me kin kamueit pajan o kamakar momodijou palian padak o me komail aleer ; komail ari muei jan irail .
45016018	Pwe jon pukat jota kin papa atail Kaun Iejuj Krijtuj , a pein kaped arail o kotaueki ar kadek lokaia o widin monion en me lelapok kan .
45016019	Pwe omail peik me indand jili lel penan aramaj karoj . I me i peren kida komail . A i men , komail en koiokki on me mau kan , ap jokoiokki on me jued akan .
45016020	A Kot popol pan kajuk pajan Jatan pan nä omail eden . Mak en atail Kaun Iejuj Krijtuj en mimieta re omail !
45016021	Timoteuj ai warok en dodok , o kompoke pai ko Lujiuj , o Iajon , o Jojipater kin ranamau on komail .
45016022	Iet nai Tertiuj me intiniedier kijin likau wet , ranamau on komail pan Kaun o .
45016023	Kaiuj me kin apapwali ia o momodijou , a ranamau on komail . Erajtuj , jile pan kanim wet , a ranamau on komail , o ri atail Kwartuj .
45016024	Mak en atail Kaun Iejuj Krijtuj en mimieta re omail karoj ! Amen .
45016025	A me manaman on katinada komail duen ai ronamau , o duen padak iran Iejuj Krijtuj , me kin kajaleda , me jota janjal jan nin tapin kaua kokodo lel met ,
45016026	A met a janjaledar , pwe kijin likau en jaukop akan kaloki on men liki kan karoj duen kujoned en Kot ieiaj , pwe ren pojon o peik ;
45016027	I Kot eta me erpit , linan en ko on i ki Iejuj Krijtuj kokolata ! Amen .
46001001	PAULUJ me paeker , en wiala wanporon en Iejuj Krijtuj amen pan kupur en Kot o ri atail Jojtenej ,
46001002	On momodijou en Kot me mi Korint , me jaraui kila Krijtuj Iejuj , me paeker en jaraui o karoj me kin likwir on mar en atail Kaun Iejuj Krijtuj ni deu arail o deu at .
46001003	Mak o popol jan ren Kot Jam atail o atail Kaun Iejuj Krijtuj en mi re omail !
46001004	I kin danke ai Kot kaukaule pweki mak en Kot on komail , me papana don komail jan ren Krijtuj Iejuj ,
46001005	Pwe komail me pai kidar i ni meakaroj , ni majan karoj o lolekon karoj ;
46001006	Duen kadede iran Krijtuj a teniten re omail ;
46001007	Pwe jota pai en mak eu , me komail jaik pai kidar ; ni omail auiaui kajanjal en atail Kaun Iejuj Krijtuj .
46001008	Me pil pan kotin kajone komail di lao lel imwi , pwe en jolar dip omail lao lel ni ran en atail Kaun Iejuj Krijtuj .
46001009	Kot me melel , me komail paekerdo , pwen jau pena ren japwilim a Ol Iejuj Krijtuj atail Kaun .
46001010	Ri ai kan , i panaui komail ni mar en atail Kaun Iejuj Krijtuj , komail en wiaki eu ni omail kajoi kan , pwe komail de wuki pajan nan pun omail , a komail en mi ni lamalam ta pot o kapun ta ieu .
46001011	Ri ai kan a kalok don ia jan toun im en Kloe , me dene komail kin akamai pena nan pun omail .
46001012	A iet me i men inda , amen komail kin inda : Nai nain Pauluj amen ; a nai nain Apoloj amen ; a nai nain Kepaj amen ; a nai nain Krijtuj amen .
46001013	Iaduen , Krijtuj me lop pajan ? Iaduen , Pauluj me lopu kin komail er ? De komail paptaijekier ni mar en Pauluj ?
46001014	Nai me danke Kot , me jota meamen re omail , me i paptaijela , Krijpuj eta o Kaiuj ;
46001015	Pwe amen de inda , me nai wia paptaije on ni pein ad ai .
46001016	A toun im en Jtepanaj i pil paptaijela ; a jolar me i aja , me i paptaijela .
46001017	Pwe kaidin en wia paptaij , me Krijtuj poron kin ia la , a pwen padaki ronamau , kaidin ni tiak kadek lokaia , pwe lopun Krijtuj de mal la .
46001018	Pwe majan duen lopu me mal kot ren me lokidokilar akan , a manaman en Kot on ir , me pan dorela .
46001019	Pwe a intinidier : I pan tiakedi lolekon en me lolekon kan , o karotonala marain en me marain akan .
46001020	Ia me lolekon o ? O ia jaunkawewe o ? Ia me lolekon o en pali pa ? Dadue , Kot jota wia lamponki me erpit en pali pa ?
46001021	Aramaj akan jota aja Kot pweki udan ar lolekon . Kot ap kupureda , en kamaur kida , me pojon akan padak monai .
46001022	Pwe Juj akan kin poeki kilel akan , a men Krik kin roporop lolekon .
46001023	A kit kin padaki Krijtuj me lopuedar , men kamakar on Juj akan o on men liki kan kajoi mal .
46001024	A on me paeker akan , men Juj o pil men Krik , je kaweweda Krijtuj manaman en Kot o erpit en Kot .
46001025	Pwe joerpit en Kot me jikida jan en aramaj akan ar lolekon , o luet en Kot me kelail jan en aramaj akan ar kelail .
46001026	Ri ai kan , komail kilan duen omail paeker . Pwe kaidin me toto ren me lolekon en pali uduk kan . Pil kaidin me toto ren me poe kan , pil kaidin toto ren me majamaj akan , me pilipildar .
46001027	A Kot kotin piladar me jo lolekon nin jappa , pwen kapouiala me lolekon kan ; o Kot me kotin piladar me luet nin jappa kan , pwen kapouiala me kelail akan .
46001028	O me mal nin jappa , o me jo konekon , i me Kot kotin piladar , o me jota meakot , pwen kawela me lapalap .
46001029	Pwe uduk der akjuaiki mon Kot .
46001030	A komail tapi jan i ren Krijtuj Iejuj , me wialar atail erpit jan ren Kot , o pun , o jaraui , o maur patail .
46001031	Pwe duen a intinidier : Me men juaiki , i en juaiki Kaun o .
46002001	RI ai kan , ni ai pwara won komail er , kaidin ni kadek lokaia de lolekon en aramaj , me i padaki on komail er kadede en Kot .
46002002	Pwe i jota wia kin ia , en aja meakot nan pun omail , Iejuj Krijtuj eta o a kalopuela .
46002003	O nai mimi re omail ni ai luet , o majak , o rerer toto .
46002004	O ai kajoi o ai padak kaidin ni kadek lokaia en lolekon , a ni kadede en Nen o manaman .
46002005	Pwe omail pojon de pajoneki lolekon en aramaj akan , a manaman en Kot .
46002006	Ari jo , me kit kin padapadaki me lolekon ren me unjok kan , a kaidin lolekon en jappa et , o pil kaidin en jaupeidi kan en jappa et , me pan jarodi ,
46002007	A kit kin padaki duen erpit en Kot me rir , iei me jo janjal , me Kot kotin kileledier ni en jappa jaik mia , pwen kalinanada kitail ,
46002008	Me jota jaupeidi en jappa men ajadar , pwe ma re ajaer i , re jota pan kalopuela Kaun en linan .
46002009	A duen a intinidier : Me jota maj eu udialer , o me jota jalon eu ronadar , o me jota ko on nan monion en aramaj amen , iei me Kot kotin kaonop on , me pok on i .
46002010	A Kot kotin kadiarok on kitail ki Nen e , pwe Nen kin kotin rapaki meakaroj , pil duen kupur en Kot .
46002011	Pwe ij aramaj , me kin aja duen lol en aramaj akan , pwe nen en aramaj eta me mi re a ? Iduen Kot , jota me aja meakan me udan Kot , pwe Nen en Kot eta .
46002012	A kaidin nen en jappa , me kit aleer , a Nen en Kot , pwe kit en ajada meakan , me Kot kotiki on kitail er .
46002013	I me kit pil kin padaki wei , kaidin ni lokaia o manin pan lolekon en aramaj , a ni majan akan , me Nen kotin kaweweda , kareda dipijou nenin akan .
46002014	A aramaj ip pwel jota kin ale meakot ren Nen en Kot , pwe me mal kot on i , pwe a jota kak on , pwe mepukat kin kajauiada ren Nen .
46002015	A me nenin kin kajauiada meakaroj , ap jota amen me pan kak kajauiada i .
46002016	Pwe ij me aja duen kupur en Kaun o , de ij me pan kak padaki on i meakot ? A Nen en Krijtuj kotikot lol atail .
46003001	ARI ri ai kan i jota kak padaki on komail dueta on aramaj nenin , a on me uduken o kijin jeri en Krijtuj akan .
46003002	I kamana kin komail pil en didi , a kaidin kijin mana , pwe komail jaikenta kak on , o komail pil jota kak on anjau wet .
46003003	Pwe komail non uduken pwe iaduen , ma peirin o akamai , mi re omail , komail jo uduken o weweid ni tiak en aramaj akan ?
46003004	Pwe amen kin inda : Nai nain Pauluj amen , a amen : Nai nain Apoloj amen . Komail jo kin mi nin tiak en aramaj ?
46003005	Pwe ij Apoloj ? O ij Pauluj , kaidin papa kai , me komail aja janer lamalam duen Kaun o kotin pan on amen amen ?
46003006	Nai me padukedier , a Apoloj me kalamu ir adar , a Kot me kotin kaparadar .
46003007	Ari kaidin i meakot , me padukedi , pil kaidin i , me kalamu ir adar , a Kot eta , me kotikidar wa kan .
46003008	Ari , me kin padukedi o me kin kalamu ir adar , ira dupeneta , o amen pan katinki iran ara dodok .
46003009	Pwe kit me jauaj pan dodok en Kot , a komail japajap en Kot , o japwilim en Kot a kakau im .
46003010	Nai me wiadar pajon ki mak en Kot me i aleer duen jauje lolekon amen , a amen ujewei kakau poa , a amen amen en kalaka duen a kakau pon pajon wet !
46003011	Pwe jota me pan kak wia eu pajon , me pan toror jan me wiauier , i eta : Iejuj Krijtuj .
46003012	Ari , ma amen pan kauada pon pajon wet kold , jilper , takai , kajampwal , tuka , rä , pain kit akan ,
46003013	Nan wiawia en amen amen pan janjaleda , pwe ran o pan kapareda due , pwe a pan kadiarok kida kijiniai . Pwe kijiniai pan kajaleda wiawia en amen amen .
46003014	Ma wiawia en amen , me a kauadar poa , pan mimieta , a pan katin .
46003015	A ma wiawia en amen pan ronala , a jota pan katin . A pein i pan dorela duen amen , me pitila jan nan kijiniai .
46003016	Komail jota aja , me komail tanpaj en Kot , o Nen en Kot kotikot lol omail ?
46003017	A ma amen kawela tanpaj en Kot , nan Kot pan kawela i , pwe tanpaj en Kot me jaraui , ari iei komail .
46003018	Jota amen en kotaue pein i ! Ma amen nan pun omail lamelame anjau wet , me a lolekon , mak eta , en wiala ol pweipwei men , pwen wiala lolekon amen .
46003019	Pwe lolekon en jappa et me jon en pweipwei ren Kot , pwe a intinidier : A kin kaloe kidi me aklolekon pein ar widiwidin .
46003020	Pil eu ! Kaun o kotin mani , lamalam en me aklolekon kan , me mal .
46003021	Ari , jota amen en akkeleki aramaj akan , pwe omail meakaroj ;
46003022	Ma Pauluj , de Apoloj , de Kepaj , de jappa , de memaur , de mela , de ma men met , de men mur , pwe karoj me omail .
46003023	A komail japwilim en Krijtuj , a Krijtuj japwilim en Kot .
46004001	ARAMAJ akan en wia kin kit papa en Krijtuj o jaunkoa pan me rir akan ren Kot .
46004002	A iaduen jaunkoa kan ? Amen amen en lelapok .
46004003	I jota injenoki , me komail de kapun en aramaj kajaui ia da . Pein nai pil jota kajaui ia da .
46004004	Pwe jota me i pein aja , a kaidin met , me i pun kila , a Kaun o me kin kajaui ia da .
46004005	Ari , komail depa kajaui okotme mon a anjau , a lao Kaun o pan kotido , me pan kajanjale dan marain okiok en me rotorot akan o kadiarokada lamalam en nan monioin akan , amen amen ap pan indandeki ren Kot .
46004006	Ri ai kan , mepukat i kin inda duen nai o Apoloj , pwe komail en ale jan kit , pwe amen ender lamelame , me a jiki jan me intinidier , pwe komail ender aklapalapaki amen , ap palian me teio .
46004007	Pwe ij me mone kin uk ? A jota , me mi re om , me koe jota aleer . A ma koe aleer meakaroj , menda koe kin juaiki , likamata koe jota aleer ?
46004008	Komail medier o kapwapwalar , o komail kin kaunda , ap jota ale jan kit . I men , komail en kaunda , pwe kit ap pil pan ian komail kaunda .
46004009	Pwe i lamelame , me Kot kotin wiai on kit wanporon akan , en tikitik melel , me mau on mela , pwe kit wialar men kapuriamui eu ni jappa mon tounlan o aramaj akan .
46004010	Kit me jon en pweipwei pweki Krijtuj , a komail me lolekonki Krijtuj ; kit me luet , a komail me kelail ; komail me indand mau , a kit me indand jued .
46004011	Kokodo lel auer met kit men manadar , o pil men nim piladar , o kilijo , o je kin kalokolok , o jota deu at .
46004012	O dodok ni pein pa at ; kit me kalok jued , a je kin kapaiada , kit me kalokolok , a je kin nenenla ; Ni at pakaraun mal , kit kin kapakap .
46004013	Kit wialar tatan kid o kopataun aramaj karoj .
46004014	I intiniedier mepukat kaidin pwen kanamenok komail , a pwen panaui komail nai jeri kompok kan .
46004015	Pwe ma omail jaunpadak pan Krijtuj me nen , nan jam omail akan me jota non toto , pwe nai me kaipwi komail ren Krijtuj Iejuj ki ronamau .
46004016	I ari poeki re omail komail en idauen ia do .
46004017	Pwe i me i kadarki won komail Timoteuj nai jeri kompoke o lelapok pan Kaun o pwen kataman kin komail duen al ai kan pan Krijtuj , duen me i kawewedar ni momodijou karoj .
46004018	Akai komail me aklapalap likomata i jota pan pwar won komail .
46004019	A i pan pwar won komail madan , ma Kaun o pan kotin kupura . I ap pan kilan kaidin padak en me aklapalap akan , a me manaman .
46004020	Pwe wein Kot jota mi ni kajoi a ni manaman .
46004021	Da me komail mauki ? I en pwar won komail wa jokon , de limpok o nen en opampap ?
46005001	I PIL ronadar , me nenek kin wiaui nan pun omail . A eu jon en nenek , me jota kin wiaui ren men liki kan ; pwe dene amen paudeki en a papa a paud .
46005002	A komail me aklapalap , ap jota injen juedeki o kajapokela jan komail , me wiadar met .
46005003	A ni ai doo jan komail ni pali war , ap koren ion komail ni pali nen i iet me i kapunadar , dueta amen , me mi re omail ,
46005004	Ni mar en atail Kaun Iejuj , ni atail pokon pena re omail ni pali nen atail , ki manaman en atail Kaun Iejuj .
46005005	Me wiadar met i panalan Jatan , pwen kawela uduk o , pwe nen o en kamaurela ni ran en Kaun Iejuj .
46005006	Kaidin me mau omail juaiki . Komail jota aja , me kalap kij kin kamutala dolepa karoj ?
46005007	Ari , kokowei jan kalap kitai , pwe komail en wiala plaua amaj kap , pwe komail udan plaua amaj kap , pwe atail paja Krijtuj kamatalar .
46005008	Kitail ari en wiada atail paja , kaidin ni kalap kitai , pil kaidin ni kalap lemai de me jued , a ni plaua amaj kap ni pun o melel .
46005009	Nai intin won komail er nan kijin likau o , pwe komail ender waroki on me nenek kan .
46005010	Ari mepukat i jota kin inda duen me nenek ren men liki kan , de me norok kapwa , de me lolap akan , de me wun ani , pwe ma idue , komail en katoror wei jan jappa .
46005011	A met i intin won komail er ender waroki on amen , me adaneki jaulan , ap nenek , de me norok kapwa , de kati ani mal , de lalaue amen , de kamom joko , de me lolap ; komail ender ian i mana .
46005012	Pwe menda re i men liki ? Kaidin ai dodok en kadeik irail ada . Komail jota kin kadeikada nan pun omail ?
46005013	A me mi liki ko , Kot pan kotin kajapoke wei jan re omail me jued o !
46006001	A MA amen wia japun on amen , menda komail kapun pena mon men liki kan , a jo mon me jaraui kan ?
46006002	De komail jota aja , me jaraui kan pan kadeikada jappa ? A ma jappa pan pakadeikeki komail , iaduen , komail jota itar on kadeikada kijin dodok tikitik kan ?
46006003	Komail jota aja , me kitail pan kadeikada tounlan kan ? Nan melel kaualap pil kijin tiak tikitik en maur et .
46006004	A ma komail kin kadeikeki tiak en maur et iaduen , komail kin kapukapun ianaki me jota indant mau ren momodijou ?
46006005	Mepukat i indai on komail , pwen kanamenok komail . Pwe jota amen re omail , me lolekon ? Jota amen me itar on en wiada kapun nan pun en ri a kan ?
46006006	A amen kin akamai on amen ri a mon me jopojon akan .
46006007	Ari , omail akamai nan pun omail pil udan japun . Menda komail jota mueidala meakot ? Menda komail jota kin nenenla ?
46006008	A komail kin japun o kotaue on ri omail akan .
46006009	De komail jota aja , me japun kan jota pan jojoki wein Kot ? Kalaka pein komail ! Pwe me nenek de me kati ani likam akan , de me kamal , de me dir en inon jued , de me madon jaut on ol oko .
46006010	De men pirap , de me norok kapwa , de kamom joko , de kinekine mal , de kuli kapwa kan jota pan jojoki wein Kot .
46006011	Iduen akai komail maj o , a met komail wideudier , o kajarauialar , o pun kilar mar en Kaun Iejuj o Nen en atail Kot .
46006012	A muei on ia meakaroj , a kaidin karoj me kin kamau ia la ; a muei on ia meakaroj , a jota , me pan poe ia di .
46006013	Melel , kijin mana me mau on kaped o , o nan kapedi wajan kijin mana en ko on ia . A Kot pan kotin kawe ira la karoj . A pali war o wiaui on Kaun o , a kaidin on nenek , a Kaun kotin apapwali pali war o .
46006014	A Kot me kotin kaiajadar Kaun o , a pil pan kotin kaiaja kida kitail manaman .
46006015	Komail jota aja , me war omail kokon en Krijtuj ? A iaduen , i en ale kokon en Krijtuj , wia kin ir kokon en li nenek amen ? O jo !
46006016	De komail jota aja , meamen me waroki on li nenek amen , me ira pan wiala war ta ieu ? Pwe a kotin majanier : Ira pan wiala uduk ta ieu .
46006017	A me waroki on Kaun o nan a pan nen ta ieu re a .
46006018	Komail tane wei jan nenek , pwe dip karoj , me aramaj kin wia , kin wiaui likin war a , a me kin nenek , kin wiada dip on pein war a .
46006019	De komail jo aja , me war omail tanpaj en Nen jaraui me kotikot lol omail , me komail aleer jan ren Kot , a kaidin uta ’mail komail .
46006020	Pwe komail neti kidar pai eu , komail ari kalinanada Kot ki war omail .
46007001	A IET duen me komail intinie don ia , a mau on aramaj amen , a ender jair li amen .
46007002	Ari jo , amen amen en ale pein a warok li , o amen amen en ale pein a warok ol , pwen der dender .
46007003	Ol o en wiai on a warok li me inen , a pil dueta li on a warok ol .
46007004	Li o jota kak poedi pein war a , a a warok . Pil dueta ol o jota kak poedi pein war a , a a warok .
46007005	Der jo oke amen amen , ma jo , pweki inau anjau kij , pwen mot ijejol rer ekij o kapakap , ap pur pena , pwe Jatan de kajonejon komail omail jo oke pena .
46007006	Mepukat kaidin kujoned eu , pwe pein ai lamelam .
46007007	A i men aramaj akan karoj en dueta nai . A amen amen aleer pein a pai en mak jan ren Kot duen amen amen .
46007008	A nai indai on me jo papaud o li odi kan , me mau irail en dadaur dueta nai .
46007009	A ma irail jota kak on , irail en papaud ; me mau papaud jan dender .
46007010	O on me papaud akan nai me ilaki wei , a kaidin nai pwe Kaun o : Li papaud ender kamuei wei jan a warok !
46007011	A ma a muei wei janer , i en dadaurata a kirip de kadeke a warok , o ol ender kajela a warok .
46007012	Kaidin Kaun o , pwe nai men indan me tei kan : Ma ri atail ol amen mia , me a paud jopojon amen , ap men mimieta re a , a ender kajela li o .
46007013	Pil dueta li amen , ma a warok jopojon amen o a men mimieta re a , a ender kajela ol o ,
46007014	Pwe ol jopojon me kajaraui kilar li o , o li jopojon kajaraui kilar ol o , pwe ma a jo due met , noumail jeri kan me jamin , a met irail me jaraui .
46007015	A ma me jopojon o pan muei wei jan , ari i en muei wei jan ; ri ol de ri li jota kin kaupindi ni mepukat . A Kot me kotin molipe kitail , pwen popol pena .
46007016	Pwe iaduen , koe li o , koe aja , me koe pan kak kamaurela ol o ? De koe ol , koe pan kamaurela li o ?
46007017	A duen Kaun o pan on amen amen , duen Kot molipe on amen amen , iduen dadaurata ; nan iduen nai ilakilan momodijou akan karoj .
46007018	Ma amen me paeker ni jirkomjaij , i en dadaurata a jirkomjaij , a ma amen me paeker ni jojirkomjaij , i ender ian jirkomjaij .
46007019	Pwe kaidin meakot jirkomjaij , o pil kaidin meakot jojirkomjaij , a wiawia kujoned en Kot akan .
46007020	Amen amen en dadaurata udan a koa ni a paeker .
46007021	Ma koe paeker ni om ladu , koe der injenjuedeki , a ma koe pan kak maioda jan , ari pil me mau .
46007022	Pwe ladu men , me paeker on Kaun o , nan a maio ren Kaun o ; o pil dueta me maio men paeker ap pan ladun Krijtuj men .
46007023	Komail me neti kidar pai eu , der wiala ladun aramaj akan .
46007024	Ri ai kan , amen amen dadaurata ut arail ren Kot .
46007025	A duen peinekap akan , jota kujoned eu jan ren Kaun o ; a pein ai lamelam mia , pwe i aleer mak en Kaun , pwen kak melel .
46007026	Iet me i lameda , me mau on aramaj jota papaud , pwe ni anjau apwal wet .
46007027	Ma koe kapapaud on li amen , ender men muei jan , a ma jo om paud mia , ender rapaki li amen .
46007028	A kaidin dip eu , ma koe pan papaud ; o ma jeripein amen pan papaud , kaidin dip . A a pan apwal on mepukat ni pali uduk arail . A nai jota men , me apwal kot en lel on komail .
46007029	A ri ai kan , mepukat i indada , pweki anjau o me motomot . A pil eu : Me mau on me ar warok mier , en wia dene jota ar warok ;
46007030	O me kin janejan , dene jota janejan ; o me kin pereperen , dene jota ar peren ; o me kin netinet , dene jota ar kapwa .
46007031	O me dodokki jappa , ren kalaka , pwe eder wiaki me jued . Pwe mom en jappa et pan rojala .
46007032	A i men , komail ender lodi on me apwal . Me jota papaud , kin apwali me japwilim en Kaun o , duen a pan kaperenda Kaun o .
46007033	A me papaud , kin lamelame , me kon on jappa , duen a pan kaperenda a paud .
46007034	A nan pun en li papaud o peinekap me wuk pajan : Me jota papaud , kin apwali me japwilim en Kaun o , pwen jaraui ni pali war o pil ni pali nen ; a me papaud , kin inon ion me kijan jappa , duen a pan kak kaperenda a warok .
46007035	Mepukat i inda wei , pwen kamaui komail , a kaidin pwen jaliedi komail , a pwen jauaja komail , pwe karoj en inen o pun re omail , o pwe komail en papa Kaun o .
46007036	A ma amen lamelame , me japun , ma a jota pan mueid on na jeripein , me mau on papaud , en papaud ; ari , a pan wia duen me a mauki , pwe kaidin dip , ma a pan mueid on i en papaud .
46007037	A ma amen me kelail ni monion i , pil kelail on kaunda , pein injen a , ap inauki on nan monion i en kolekol na jeripein , i me mau .
46007038	Ari , ma amen pan papaud me mau , a ma amen jota pan papaud , me mau jan .
46007039	Li papaud amen me kaupina kidi pun en papaud arain a warok memaur ; a ol o lao mela , nan a maio on kapapaud , me a mauki , i eta ; a en wiaui ren Kaun .
46007040	Meid pai , ma a pan dadaurata a kirip duen me i lameda , A nai aja , me Nen en Kot pil kotikot re i .
46008001	A kitail ajaer duen mairon on ani mal , pwe kitail karoj me lolekon . A lolekon eta kin kaaklapalapiela , a limpok kin kamauiela .
46008002	A ma amen aklapalapaki a lolekon , nan a jota non dedeki duen me itar on en aja .
46008003	A ma amen pok on Kot , nan Kot me mani i .
46008004	A kitail dedekier duen mana uduk en mairon on ani mal akan , pwe ani mal amen jota katepa nin jappa , o jota amen Kot , pwe i me ta men .
46008005	Pwe ma akai mia , me adaneki kot , me kin mimi nanlan de nin jappa , pwe kot toto o monjap toto mia ;
46008006	A atail Kot me ta men , me Jam , me dipijou karoj tapi jan re a , o me kitail wiaui on . O atail Kaun me ta men : Iejuj Krijtuj , me wiadar meakaroj , o me kitail pil wiaui kidar i .
46008007	A kaidin karoj me aja mepukat , pwe akai mia , me lamelame , me ani mal meakot , ap kankan uduk en mairon on ani mal , o iei injen luet arail kin jamin kila .
46008008	A kijin mana jota kin jauaja kitail ren Kot . Ma kitail jota pan mana , kitail jota pan jued kila , a ma kitail pan mana , kitail jota pan mau kila .
46008009	A kalaka komail , pwe omail jaladokalar ender kadipikelekel on me luet akan !
46008010	Pwe ma koe , me aja tiak , ap manamana nan im en ani mal o , a me luet amen pan kilan om manamana , ap aima kida nan injen a , ap ian manamana mairon en ani mal akan ,
46008011	Iduen ri atail luet amen , me Krijtuj mata kilar , pan mekila om jaladok .
46008012	A ma iduen omail dip ion ri atail akan , me kin kawela injen luet arail , nan komail kin wia dip ion Krijtuj .
46008013	Ari ma kijin mana kamakar ri ai , i jolar pan mana uduk kokolata , pwe i de kamakar ri ai .
46009001	KAIDIN nai maiodar ? Kaidin wanporon amen nai ? I jota udialer Iejuj atail Kaun ? Kaidin ai wiawia pan Kaun o komail ?
46009002	Ma i jota wanporon amen on me tei ko , a on komail ; pwe komail kajale pan ai koa en wanporon pan Kaun o .
46009003	Iduen i kin japenki , ma meamen kin kalelapok re i .
46009004	A jota muei on kit er , en mana o nim ?
46009005	A jota muei on kit er , en paudeki li amen , me pan ian kit jailok jili , duen me wanporon tei kan , o ri en Kaun o , o Kepaj kin wiada ?
46009006	De nai o Parnapaj eta me a jota muei on liki jan dodok en pa at ?
46009007	Ij me kin ian mauin ap pwain pein i ? Ij me wiada mat en wain eu , me jota kin kan kijan wa ? Ij me kin kamana pwin man akan me jota kin kan pil en didi en man oko ?
46009008	Mepukat i jota kin inda nin tiak en aramaj akan , pwe kaidin kapun o me pil majanier due ?
46009009	Pwe a intinidier nan kapun en Mojej : Koe der pira pena au en kau ol amen , me kin tiaka pajan korn . Iaduen , Kot kin apapwali kau ol akan ?
46009010	De kaidin pweki kit , me a kotin majaniekier mepukat ? Pwe me kin japajap , en kaporoporeki a dodok ; o me kin dolun en kaporoporeki , me a pan ian ale kijan wa .
46009011	Pwe ma kit wiai on komail japajap nenin , a kaidin me kajampwal kot , me komail pan apwali kit ni pali uduk .
46009012	A ma a muei on me tei kan , ale jan omail dipijou kan , nan kit me jo mau on jan irail ? Ari jo , kit jota kol on kit tiak wet , a je men mia ni at apwal akan , pwe jen de karompwa ronamau en Krijtuj .
46009013	Komail jota aja , me irail , me jopijokki jaraui , pil manamana jan nan im en kaudok , o me irail , me kin papan pei jaraui , pil aleki pwaij ar jan pei jaraui ?
46009014	Iduen Kaun o kotin majani , me irail , me padaki ronamau , pil pan manaki ronamau .
46009015	A nai jota kin kol on ia eu ren mepukat , o i jota intin wei mepukat , pwe komail en kapwai on ia mepukat , pwe a mau on ia en mela , mon amen pan kawela mar ai .
46009016	Pwe ma i padaki ronamau , jota me i en juaiki , pwe i en udan wiada ; pwe jued on ia , ma i jota padaki ronamau .
46009017	Pwe ma i peren kida dodok wet , i pan ale katin , a ma i kan wiada , nan kujoned mia , i en wiada .
46009018	Ari , ia katin pai ni ai padaki ronamau ap jota pwaipwai , pwe i ender akapwaipwaiki jan ronamau meakot .
46009019	Pwe nai me udan maiodar jan amen amen , ari jo , i wia kin ia ladun amen amen , pwe i en kamaurela me toto duen i kak on .
46009020	I wia kin ia Juj amen on Juj akan , pwen kamaurela Juj akan ; o on irail , me mi pan kapun , dueta pan kapun amen , pwen kamaur ir ala , me mi pan kapun ; ari jo , nai jolar mi pan kapun .
46009021	On irail me jota mi pan kapun , i wia kin ia me jota mi pan kapun amen ; ari jo , kaidin nai me likin kapun mon Kot , pwe i kin mi pan kapun en Krijtuj , pwen kamaurela me jota mi pan kapun .
46009022	On me luet akan , i wia kin ia me luet amen , pwen kamaurela me luet akan . Nai wiala jon karoj on amen amen , pwen kamaurela akai waja karoj .
46009023	I me i kin wiawia pweki ronamau , pwe i en ian i pwaijaijki .
46009024	Komail jota aja , duen men weir en tan , irail karoj kin tan , a amen ta , me pan ale pai ? Komail ari en tan idipok , pwe komail en ale .
46009025	A amen amen me aktan idipok , kin ijejol pokon . Irail kin wia me , pwen ale mar kamon a kitail , pwen ale me jo kamon .
46009026	Nai ari aktan jopuiok ; nai kin pepei , a kaidin dueta me woki nan wäwä ;
46009027	Pwe i kin jok pon war ai , pwen katenedi , pwe i de padaki on akai , ap pein lokidokila .
46010001	PWE ri ai kan , i men , komail en aja duen jam atail akan , me mi pan palin dapok eu o kotela madau o .
46010002	Irail karoj ap paptaij on Mojej ni palin dapok o ni madau o .
46010003	O karoj tunoler jak nenin ,
46010004	O karoj nim jan pil nenin ; pwe irail nim jan paip nenin , me kotikot re ’rail , iei paip o Krijtuj .
46010005	A me toto re ’rail , me Kot jota kak kupuramauki , pwe irail lokidokilar nan jap tan .
46010006	A mepukat wiauier , pwe kitail de kaalemoni , pwe kitail ender inon ion me jued akan duen irail inon ion .
46010007	Komail pil ender kati ani mal due irail , duen a intinidier : Aramaj pukat mondi penan nam o nim ap uda madomadon .
46010008	Kitail pil der wia nenek , duen me akai irail wiadar , ap rianen jilekid mekilar ni ran ta ieu .
46010009	Kitail pil der kajonejon Krijtuj , duen akai irail kajonejon i , ap mekilar jerpent kai .
46010010	Komail pil der lipaned , duen akai ir lipanededar , ap kame kilar men kamekam men .
46010011	Mepukat karoj wiaui on irail men kaalemoni ; ap intinidier , pwe men panaui kin kitail , pwe kitail leler imwin kaua .
46010012	Ari ma amen lamelame , me a kajinenda , en kalaka pein i , pwe a de pupedi .
46010013	Jota jonejon eu lel on komail , i eta , me aramaj itar on , pwe Kot me melel , me jota kin mueid on komail jonejon eu , me komail jota itar on . A ni jonejon a pan kotin kaimwijokela , duen me pan kak pa omail
46010014	Ari kompoke pai kan , komail tane jan kati ani mal !
46010015	Mepukat i indai on komail , pwe komail me lolekon ; a pein komail kajauiada , me i inda .
46010016	Dal en pai me kit kin kapaiada , kaidin i dal en atail jaupena ren ntan Krijtuj ? O prot me kit kin pilitiki pajan , kaidin i atail jaupena en war en Krijtuj ?
46010017	Pwe kitail me toto me lopon ta ieu , o war ta ieu , pwe kitail karoj tunole jan lopon ta ieu .
46010018	Komail kilan Ijrael pali uduk . Irail me kin kan jan mairon , kaidin irail pil minimini on pei jaraui ?
46010019	A da me i en inda ? I en inda me mairon on ani mal meakot ? De dikedik en ani mal meakot ?
46010020	A karoj me men liki kan maironki , re kin maironki on tewil akan a kaidin on Kot . A i jota mauki , komail en minimin on tewil akan .
46010021	Komail jota kak nima jan dal en Kaun o pil jan dal en tewil akan ; komail jota kak ian tepel en Kaun o pil tepel en tewil akan .
46010022	De kitail en palian Kaun o ? Kitail me kelail jan i ?
46010023	A muei oner meakaroj , a kaidin karoj me kin kamaula ; a muei oner meakaroj , a kaidin karoj me kin kapunla .
46010024	Jota amen me pan apwali pein a dipijou , a en amen .
46010025	Karoj me kin netila nan wajan netikila uduk , komail kan , ap der kalelapok duen jon ar , pwe komail der katoutouki injen omail .
46010026	Pwe japwilim en Kaun jappa o audepa kan .
46010027	A ma amen , me jopojon pan luke komail , en toun kapara kamadip , o ma komail men ian , ari , karoj me pan nek on komail , komail en kan , ap der kalelapok duen jon a , pwe komail der katoutouki injen omail .
46010028	A ma amen pan indan komail : Met kijan mairon en ani mal , komail der kan pweki i , me kajaledar , pwe komail der kawela injen arail .
46010029	A met i jolar inda duen pein injen om a duen injen en amen . Pwe menda injen en amen pan kajauiada ai jaladokelar ?
46010030	Pwe ma i ian kan ki danke , menda i en kalok jued , pwe i tunole ni ai danke ?
46010031	Ari , ma komail kan de nim de wia meakot , komail en wia meakaroj , pwen wauneki Kot .
46010032	Komail der kadipikelekel men Juj , de men Krik , de momodijou en Kot ,
46010033	Duen i kin pok on amen amen ni ai wiawia kan karoj , o jo moneki me pein ai , pwen jauaja me toto , pwe irail en dorela .
46011001	KOMAIL idauen ia do duen i kin idauen Krijtuj .
46011002	I kin kapinaki komail omail tamataman ia ni meakan karoj , o dadaurata pun kan , duen i kakalikidi on komail er .
46011003	A i men , komail en ajadar , me Krijtuj tapwin ol akan , a ol me tapwin li , a Kot me tapwin Krijtuj .
46011004	A ma amen amen ren ol akan wia kapakap de kokop ap lijoropedi , a kin kajuedeki pein mon a .
46011005	A ma li amen wia kapakap de kokop , ap jota lijoropedi , nan i kin kajuedeki pein mon a , pwe a rajon me pit en mon a jeijei jan .
46011006	Pwe ma li amen jota lijoropedi , en koteda , a ma a kanamenok li en kotedar o kotokot , i en pwaindi mon a .
46011007	A ol o ender lijoropedi , pwe i me kajanjal o linan en Kot , a li o me linan en ol o .
46011008	Pwe ol jo tapi jan li , a li jan ol o .
46011009	Pwe ol jota wiaui on li , a li wiaui on ol o .
46011010	I me li o en kida manaman eu pon mon a pweki tounlan kan ,
46011011	Ari jo , li amen jota kak mia ma jota ol ; o ol amen jota kak mia , ma jota li , a mepukat ren Kaun o .
46011012	Pwe duen li o a tapi jan ol , iduen ol o wiaui kida li , a karoj wiauier ren Kot .
46011013	Komail en pein kajauiada , ma a janjal mau , ma li amen kapakap on Kot , ap jo lijoropedi .
46011014	De pein komail aja , me kanamenok pan ol , ma a pwilipeipei .
46011015	A linan en li a pwilipeipei , pwe pid en mon a en ko on i , en pwaindi i .
46011016	A ma amen re omail men akamai , a en aja , me kit jota kin wia due , momodijou en Kot akan pil jo .
46011017	A ni ai kujonededa mepukat i jota kin kapina omail pokon pena , me jota kin kamaui a kajuedeki komail ,
46011018	Pwe ni omail pokon pena nan momodijou , i ronadar , me komail kin liak toror pajan , o i mur kamelele .
46011019	Pwe komail en liak toror pajan , pwe me pun kan en janjal kida re omail .
46011020	Komail lao pokon pena waja kij , kaidin i jak kamadip en Kaun o .
46011021	Pwe ni kamadip toun kapar kin amatan maj , a amen men manadar , a amen jokolar .
46011022	Jota im omail , waja en mana o nim ? De komail kin mamaleki momodijou en Kot o kanamenok ir ala , me jota ar tunol ? Da me i en inda ? I en kapin komail ? Ni mepukat i jota pan kapina .
46011023	Pwe i aleer jan ren Kaun o , me i pwiliki on komail er , me Kaun Iejuj pon ota en a panala , a limada prot ,
46011024	Murin a laolaoki , kamauieda , pilitiki pajan , majani : Ale tunole war ai met et , me pilitiki on komail , en wia , pwen katakataman kin ia .
46011025	A murin jak , a pil kotin limada dal majani : Dal wet iei inau kap , me wiaui kidar nt’ ai . Pan pak en omail nima jan , komail wiaki men kataman kin ia .
46011026	Pwe pan pak en omail kan prot wet o nima jan dal wet , komail kajanjaleda en Kaun a matala , lao a kotido .
46011027	Ari me kan prot wet o nim jan dal en Kaun o ap jo war on iei me dip ion war o ntan Kaun o .
46011028	Amen amen en kajauiada pein i , ap kan jan prot o nima jan dal o .
46011029	Pwe me kan o nim jowar , kin kan o nim kadeik on pein i , pwe a jota kajampwaleki war o .
46011030	Nan i me toto nan pun omail me luetalar o jomaudar , o me toto mairedier .
46011031	Pwe ma kitail kajauiada pein kitail , kitail jota pan pakadeikada .
46011032	A ma kitail pan pakadeikada , kitail pan kalokolok ren Kaun o , pwe kitail de ian men liki lokidokila .
46011033	Ari ri ai ol akan , komail lao pokon pena pwen jak , en papajan pena amen amen .
46011034	A ma amen men manadar , i en mana maj nan im a ; pwe komail de pokon penan kadeik o . A me lua kan i pan kapunala ni ai pwara won .
46012001	RI ai kan , i jota men , komail en jaja duen pwaij nenin akan .
46012002	Komail ajaer , me komail tikidar men liki , ap kakalua ren dikedik en ani loten akan , duen komail kakaluaer .
46012003	I me i men kaaja kin komail , jota amen , me lokaiaki Nen en Kot , kak kariala Iejuj . O jota amen me pan kak inda : Main Iejuj , ma jo ren a Nen jaraui .
46012004	A pai en mak akan me wuki pajan , a Nen me ta men .
46012005	O jon en dodok me toto , a kaun me ta men .
46012006	O akai jon en manaman mia , a Kot me ta men , me kotin wiawia meakaroj ren amen amen .
46012007	A pwaij en Nen jaraui me pan on amen amen , pwen men kamauiada .
46012008	Pwe amen ereki majan en erpit ren Nen , a amen majan en kaparok ren Nen ota .
46012009	O on amen , en pojon , a ren Nen ota , o on amen pai kan , men kakelada me jomau kan , a ren Nen ota .
46012010	O on amen , en wiada manaman , o on amen , en deideikop , o on amen , en kajaui nen akan , o on amen , en lokaia nil wuki pajan , o on amen , en kawukila nil akan .
46012011	A mepukat karoj wiawian Nen ota , nene on amen amen duen kupur a .
46012012	Pwe duen war eu ta ap kokon toto mia , a kokon en war karoj wiala war ta ta ieu , iduen Krijtuj .
46012013	Pwe Nen ta ieu , me kitail paptaijeki on war ta ieu , ma kitail men Juj de men Krik , ma ladu de me maioda , kitail karoj me paptaijeki Nen ta ieu .
46012014	Pwe war kaidin kokon ta ieu , pwe kokon toto .
46012015	A ma pat en nä pan inda : Nai kaidin kumut eu , o i me nai jota kijan war ; a iaduen , i me a jota pan kak kijan war o ?
46012016	A ma jalon o pan inda : Kaidin nai kijan war o , pwe kaidin por en maj eu nai ; a iaduen , i me a jota kijan war o ?
46012017	Ma war pokon por en maj eu , da me pan jalon o ? A ma war pokon pan jalon o , da me pan tuma ?
46012018	Ari , Kot me kotin kokon penan war ta ieu kajon akan , duen a kotin kupureda .
46012019	A ma kokon karoj wiala kokon ta ieu , ia pan war o ?
46012020	Ari , kokon akan me toto , a war o me ta ieu .
46012021	Por en maj eu jota kak indan kumut : Kaidin meakot re i koe ; de pil tapwi jota kak indai on pat en nä kan : Kaidin meakot re i koma .
46012022	Pwe kokon en war kai likamata re me luet , a jo , pwe re me kajampwal .
46012023	O kokon en war kai , me kitail kin lamelame , me re jota non mau , kitail kin apapwali jan me tei kan , o irail me jota non janjal mau , kitail kin kapwataki .
46012024	Pwe irail me janjal mau , jota kin mau on en kapwataki . A Kot kotin kapad pena war o kapwataki me luet oko jan me tei kan ,
46012025	Pwe war de japarok pajan , a kokon akan en apapwali pena .
46012026	O ma kajan ta ieu matakada , kajan karoj ap ian matakada ; o ma kajan ta ieu pan kalinanada , kokon karoj pan ian polauleki .
46012027	A komail war en Krijtuj o kokon akan amen amen duen pwaij a .
46012028	A iet akan , me Kot kotiki on momodijou : Kaieu wanporon akan , ap jaukop akan , a kajilu jaunpadak kan , ap me wiada manaman akan , ap pai kan men kakelada me jomau kan , ap men jauaja , o jaumaj akan , o jon en lokaia .
46012029	Iaduen irail karoj me wanporon akan ? Karoj me jaukop akan ? Karoj me jaunpadak kan ? Karoj me men wia manaman akan ?
46012030	Karoj ar pai en mak kan , men kakelada me jomau kan mi ren karoj ? Karoj kin lokaia nil pajan ? Karoj kin kajiriwuk lokaia ?
46012031	A komail inon ion pai en mak lapalap akan , i ap pan kajale on komail al apot , me mau jan mepukat karoj .
46013001	MA i aja lokaia en aramaj akan o tounlan kan , ap jota limpok , nan i rajon nil en mata mal de nil en jimpel .
46013002	O ma i aja deideikop o ereki me rir akan karoj , o tiak kan karoj , o nai dir en pojon , me itar on en kamokid wei nana kan , ap jota limpok nan jota meakot nai .
46013003	O ma i pan kijakija wei ai dipijou karoj , pwen katunoleki me jamama kan , o ma i kida war ai , pwen karonala , ap jota limpok , nan jota katepa on ia .
46013004	Limpok kin kanonama o kadek , limpok jota kin peirin limpok jota kin akmomo o jo kejej .
46013005	A jota kin aklemai , a jota kin roporop on pein i , a jo jerkailon , a jota kin depuk on en amen a jued .
46013006	A jota kin peren me japun , a a kin perenki me melel .
46013007	A kin kak pa meakaroj , o kin pojon karoj , a kaporoporeki karoj , o lolin on meakaroj .
46013008	Limpok jota pan tukedi , a deideikop akan pan tukedi , o lokaia kan pan jola , o lolekon pan kunla .
46013009	Pwe kitail me er pali ta , o kokop pali ta .
46013010	A lao kaunjokala , me pali ta pan momela .
46013011	Ni ai jeri i kin lokaia dueta jeri amen o i lamelame dueta jeri amen , o kajaui dueta jeri amen , a i lao wiala ol amen , i muei jan tau en jeri .
46013012	Pwe anjau wet kitail kin ireron nan klaj edied eu , a mur a pan janjal mau . Anjau wet i ekij lolekonlar , a mur i pan aja duen a aja ia .
46013013	Ari jon jilu pukat : Pojon , kaporopor o limpok pan mimieta , a me lapalap re ’rail limpok .
46014001	KOMAIL anane limpok , pil inon ion pai nenin akan , a iet me kajampwal re ’rail , kokopada !
46014002	Pwe me kin lokaia kida nil en wai , kaidin aramaj akan , me a kin lokaia on , a on Kot , pwe jota amen kin dedeki ; ari jo , ni nen o a kin lokaia kida me rir akan .
46014003	A me kin kokop , kin padaki on aramaj akan , pwen kamaui , o panau o kamait ir ala .
46014004	A me lokaiaki nil en wai , kin kamaui pein i , a me kin kokop , kin kamaui momodijou .
46014005	I men , komail karoj en aja lokaia ki nil toror , a mak eta , komail en kokopada , pwe me kin kokopada , me lapa jan me kin kaparok ki nil toror , ma a jo kak kajiriwukila , pwe momodijou en kamau kila .
46014006	Ari ri ai kan , ma i pwara won komail , ap lokaia ki nil toror , da katepa on komail , ma i jota kaweweda de kajanjaleda , de kokopada , de padak ?
46014007	Iduen meakan , me kin lokolokaia ap jota memaur , ma men kwai de arp jota pan nor pajan , ij me pan kak dedeki , da me ira kauleki ?
46014008	O ma koronete pan popeuk pin , ij me pan onopadan mauin ?
46014009	A iduen komail , ma komail pan lokaia ki nil toror , ap jota kaweweda , ij me pan dedeki ? Pwe omail lokaia pan me mal kot .
46014010	Jon en lokaia toto nan jappa , a jota eu me jo puloi .
46014011	A ma i jaja wewe en lokaia eu , i pan rajon men wai men on me kin kaparok , o me kin kaparok , pan rajon men wai men on ia .
46014012	A pil dueta komail , pwe komail kin anane pai nenin akan , komail ari pil nonki kakairida ni mepukat , pwen kamauie kila momodijou .
46014013	A ma amen lokaia kida nil en wai , i en kapakap ap pil kajiriwukila .
46014014	Pwe ma i wia kapakap ki lokaia nil en wai eu , nen i kin kapakap ap jota katepa on amen .
46014015	Ari , da me i pan wia ? I pan kapakap ni nen i ap pil pan kapakap ni ai lamelam ; i pan kapina ni nen i ap pil kapina ni ai lamelam .
46014016	A ma koe pan kapaiada ki nen o , iaduen me jota dedeki pan kak inda amen murin om kapina ? Pwe a jaja me koe indinda .
46014017	Ei me mau melel om kapikapina , a jota kadepa on me teio .
46014018	I kin danke Kot , pweki i kin lokaiaki nil toror jan komail .
46014019	Ari jo nan momodijou i men kida lep in lokaia limau , me pwili jan ai lamelam jan lep in lokaia nen ni nil toror , pwen padaki on me tei kan .
46014020	Ri ai kan , komail der wiala jeri ni omail lamelam , a ni me jued komail en rajon kijin jeri , a ni omail lamelam komail en unjokela .
46014021	A intinidier nan kapun : Lokaia o kil en aua toror , me I pan lokaiaki on kainok wet , a re pil jota pan duki on ia , me Kaun o kotin majani .
46014022	Nan i me lokaia toror mia , pwen kileledi kaidin me pojon akan , a me jopojon akan ; a deideikop kaidin on me jopojon akan , pwe on me pojon akan .
46014023	A ma momodijou pan pokon pena waja kij , o ma karoj pan lokaia ni nil toror , a ma akai ian me jota dedeki , de akai me jopojon , irail jota pan inda , me komail iakalar ?
46014024	A ma karoj kin kokop , o amen pan pwarado , me jopojon , o me jota dedeki , karoj pan kajanjale on i dip a , o a pan pakajaui ren karoj .
46014025	Iduen a me rir akan nan monion i pan janjaleda , o a pan tairokedi ni maj a , kaudoki on Kot , o pan inda , melel Kot kotikot re omail .
46014026	Ri ai kan , iaduen komail ni omail pokon pena , kaidin amen amen kin kida pjalm eu ? A amen kin kawewe , a amen nil toror , a amen kajanjal eu , a amen kin kajiriwukila ; a karoj en wiaui , en kamauiada .
46014027	A ma amen pan wia nil en wai , me ta riamen , de ma me toto , re pan jilimen , a irail pan irok wei a amen en kajirawukila .
46014028	A ma jota men kajiriwuk mia , i en nenenla nan momodijou ; a en kajoi on pein i o Kot .
46014029	A riamen de jilimen ren jaukop akan pan kak kaparok , a me tei kan en kajauiada .
46014030	A ma amen , ren me momod waja o , pan diar kajanjal eu , men maj ap pan nenenla .
46014031	A komail karoj kak kokop , irok weida , pwe karoj en padakki o kamaitala .
46014032	A nen en jaukop akan kin duki on jaukop akan .
46014033	Pwe kaidin komoan me pin men Kot , a en popol duen ni momodijou en jaraui akan karoj .
46014034	Omail li akan en nenenla nan momodijou kan , pwe a jota muei on irail , en kaparok ; a irail en papa , duen kapun me pil majani .
46014035	A ma irail men aja okotme , irail en kalelapok ren arail warok kan ni deu ’rail , pwe me kanamenok , li en kaparok nan momodijou .
46014036	De majan en Kot tapi jan komail ? De a ko won komail eta ?
46014037	A ma amen lamelame , me a jaukop amen , de me a nenin , a en aja wewe en me i intinki won komail , pwe mepukat kujoned en Kaun o .
46014038	A ma amen lolepon , i en lolepon .
46014039	Ari ri ai kan en inon ion kokop , o ender kainapwi lokaia nil toror .
46014040	A meakaroj en wiaui nin tiak mau o pun .
46015001	RI ai kan i men kataman kin komail ronamau , me i padaki on komail er , me komail pil aleer o pil tinain kidar .
46015002	O me komail pil dore kila , ma komail pan dadaurata majan o , me i padaki on komail er , ma komail jo pojon mal .
46015003	Pwe i ujaki on komail er , me i pil aleer duen Krijtuj , me kamata kilar dip atail akan duen kijin likau kan .
46015004	O me a jaredier o kaiajadar ni kajilu en ran duen kijin likau kan ,
46015005	O me a pwara won Kepaj , ap on irail me ekriamen ko ,
46015006	Ap kotin pwara won jaulan limepuki jama ni anjau takij ; kij arail me toto mimieta lel met , a akai mairedier .
46015007	Murin met a kotin pwara won Iakopuj , ap on wanporon akan karoj .
46015008	A ikmuri a kotin pwara don ia mon ai ip japal ,
46015009	Pwe pokindidi ren wanporon akan nai , me jota war on kaindinda wanporon amen , pweki ai pei on momodijou en Kot .
46015010	A mak en Kot , me i wanporon kilar . A kaidin mak mal eu on ia , pwe i dodok laud jan irail karoj , ari kaidik nai , pwe mak en Kot , me mi re i .
46015011	Ari , ma nai de irail , pwe iduen at padaki wei , o iduen komail pojonlar .
46015012	A ma i aude pan at padak , me Krijtuj iajadar jan ren me melar akan , a da me akai re omail kin inda , dene me melar akan jolar pan mauredar ?
46015013	A ma me melar akan jota pan maureda , nan Krijtuj pil jota iajadar .
46015014	O ma Krijtuj jota iajadar , at padak me mal , o omail pojon pil me mal .
46015015	O kitail pil pan diarokada , me je jaunkadede likam ren Kot , aki at kadededar , me Kot kotin kaiajadar Krijtuj , me a jo kaiajadar , ma me melar akan jota pan kamaureda .
46015016	Pwe ma me melar akan jota pan kamaureda , nan Krijtuj pil jo kaiajadar .
46015017	A ma Krijtuj jo kaiajadar , omail pojon me mal , o komail mimieta ni dip omail .
46015018	Iduen pil irail , me melar ren Krijtuj akan , lokidokila .
46015019	A ma kitail kaporoporeki Krijtuj nan maur et eta , nan kitail me jued jan aramaj akan karoj .
46015020	A melel , Krijtuj kaiajadar jan ren me melar akan , ap wiala mejeni nan pun en ir me mamair akan .
46015021	Pwe mela tapi jan aramaj ta men , iduen maureda jan ren me melar akan tapi jan aramaj ta men ;
46015022	Pwe duen karoj me mela ki Adam , nan iduen karoj pan kamaurela ren Krijtuj ,
46015023	A amen amen ni kakairokdo : Krijtuj maj ap me japwilim en Krijtuj , ni a pan kotin pwarado ;
46015024	A murin mepukat pan imwi , a lao kotiki on Kot o Jam a wei , a lao kaloedier kaun akan karoj , o me poe kan , o manaman akan .
46015025	Pwe a pan kotin kaunda , lao a imwintiti karoj lodi on pan aluwilu a kan .
46015026	A ikmurin imwintiti iei mela .
46015027	Pwe a kotin mueid on meakaroj pan aluwilu a . Ari ni a kotin majanier me karoj lodier a janjaledar , me i jota ian me kotin kaloedi on i meakaroj .
46015028	A meakaroj lao lodi on i , Na ap pil pan upan i , me kotin kaloedi on i meakaroj , pwe Kot en kotin poedi meakan karujia .
46015029	A ma me melar akan jolar pan kamaureda , da me irail en wia , me kin paptaijeki on me melar akan ? Menda re paptaijeki on irail ?
46015030	O menda kit kin kalokolok anjau karoj ?
46015031	Pwe ran karoj i kin mela , pweki kapin pa i , me i aleer ren Krijtuj Iejui atail Kaun .
46015032	A ma i pei on man laualo nan Epijuj , duen aramaj akan kin wiada , da kadepa on ia , ma me melar akan jota pan kamaureda ? Kitail en mana o nim , pwe lakap kitail pan mela .
46015033	Der duki on , me kajonejon komail ! Kajoi jued kin kawela tiak mau .
46015034	Komail ari punala , o pirida o der wiada dip ! Pwe akai jaja duen Kot . Mepukat i indai on komail , pwen kanamenokki komail .
46015035	A ele amen pan inda : Iaduen me melar akan ar pan kamaureda ? O iaduen war ar , me re pan maur kida ?
46015036	Pweipwei men koe ! Pwe me koe kin kamoredi , jota pan maureda , ma a jota pan mela .
46015037	O me koe kamoredi , kaidin war ota me pan para , pwe wan korn eu ta , ele wan wit de eu wa toror .
46015038	A Kot pan kotiki on war a , duen a kotin kupura , o eu eu en war akan pan ale udan mom a .
46015039	Uduk karoj kaidin jon ta ieu , pwe eu jon uduk en aramaj akan , a eu jon uduk en man akan , a eu jon en manpir akan , a eu jon en mam akan .
46015040	A war lan o war pwel akan mia , a linan en war lan eu jon o linan en war pwel eu jon .
46015041	A eu jon linan en katipin , o eu linan en maram , o eu linan en uju kan , pwe nan uju kan me wuki pajan ki ar linan eu eu .
46015042	Nan iduen en me melar akan ar pan maureda . A kin kamoremoredi ap mor pajan , o pan kamaureda jo mor pajan .
46015043	A kin kamoremoredi ni jo linan , o pan maureda ni linan ; a kin kamoremoredi ni luet , o pan maureda ni manaman ;
46015044	A pan kamoremoredi war pwel o pan kamaureda war nenin ; pwe ma war pwel mia , nan a pil pan war nenin .
46015045	Duen a intinidier : Tapin aramaj Adam wiauier , pwen nen maur amen , a Adam tia mur , pwen nen en kamaur .
46015046	A war nenin kaidin i men maj pwe war pwel , a muri me nenin .
46015047	Tapin aramaj wiaui kida pwel , a aramaj kariamen kotido jan nanlan .
46015048	A duen tapin aramaj wiauiki pwel , iduen karoj me wiauiki pwel o duen men nanlan o , iduen men nanlan kan .
46015049	O duen kitail wa mom en pwel , iduen kitail pil pan wa mom en lan .
46015050	Ri ai kan , iet me i men inda : Uduk o nta jota kak jojoki wein Kot ; o me mor pajan kan jota pan jojoki me jo mor pajan .
46015051	Kilan , nai me kadiarok on komail kaponepon eu : Kaidin kitail karoj pan mela , a kitail karoj pan nitwilida .
46015052	Madan ni marep ta ieu , koronete en muri lao popeuk . Pwe koronete pan popeuk , a me melar akan ap pan kamauredan jomor pajan a kitail pan kawilikapada .
46015053	Pwe mor pajan wet pan kiawikilan jo mor pajan ; o mela wet kiawikilan jomela .
46015054	A mor pajan wet lao kiawikilan jo mor pajan o mela wet kiawikilan jomela , majan o ap pan pwaida , me intinidier : Maur kadalala mela .
46015055	Mela koe , ia om tata ? Mela ia om poedi ?
46015056	Mana en mela dip , a manaman en dip kapun .
46015057	Danke on Kot , pwe a kotiki on kitail , en poediki atail Kaun Iejuj Krijtuj .
46015058	Ari ri ai kompok kan , komail kelail kaukaule o der wukiwuk jili , a kakairida ni omail wiawia en Kaun o , pwe komail aja , me omail dodok on Kaun o kaidin dodok mal .
46016001	A DUEN kijakij on jaraui kan , me komail pan ki pena , i men , komail en wiada , duen i kakaliki on momodijou en Kalejia kan .
46016002	Ni at en ran en wik kan amen amen re omail en nikidala ekij , o ki pena duen wan a kak on pwe onop de wiaui , i lao pwara won .
46016003	I lao pwara weilar , meakai , me komail pan kileledi , irail me i pan ilakewei , en walan Ierujalem omail kijakij ianaki kijin likau .
46016004	O ma a kon on , i en pil jailok wei ; irail ap pan ian ia jailokala .
46016005	A i pan pwara won komail ni ai dauli Majetonien , pwe i pan weid nan Majetonien .
46016006	Ele i pan mimieta re omail , anjaun kapau lao nikier , pwe komail en kalua ia la waja , me i pan jailokala ia .
46016007	Pwe anjau wet i jota pan jup re omail , pwe i kaporoporeki , me i pan mimieta re omail anjau kij , ma Kaun pan kotin mueid on ia .
46016008	A i pan mimieta Epijuj lao pentikoj .
46016009	Pwe wanim tälap ritida mo i , me kareda wa toto ; a imwintiti me toto .
46016010	A Timoteuj lao pwara won komail , apwali i , pwen jondi mau re omail , pwe a kin ian ia wiawia dodok en Kaun o .
46016011	Jota amen en mamaleki i , a kalua i don ia popol , pwe nai o ri atail akan kin auiaui i .
46016012	A duen ri atail Apoloj , nai me poeki re a pan pak toto , en ian ri atail akan pwara won komail , a a kan pwara wei anjau wet ; a a pan pwara wei lao anjau mau .
46016013	Komail majamajan o dadaurata ni pojon , komail wia duen ol melel , o komail en kelail .
46016014	Meakaroj en wiaui ni limpok
46016015	I ari panaui komail , ri ai kan , pwe komail aja penainai en Jtepanaj , me ir tapida jaulan en Akaia , o me pein irail inon ion dodok on jaraui kan ,
46016016	Pwe komail en peiki on irail , o on irail karoj me ian ni ar wiawia o dodok .
46016017	I peren kida en Jtepanaj , o Portunatuj , o Akaiuj ar pwarador , pwe mekij , me komail jo ki on ia mepukat ki don ia .
46016018	Irail kaperenda nen i o pil nen omail ; komail ari wauneki me due met .
46016019	En momotijou en Ajien akan ar ranamau won komail . A Akwila o Prijila kin ranamau won komail pan Kaun o momodijou nan im ara .
46016020	Ri atail ol akan karoj kin ranamau won komail . Komail ranamauki pena metik jaraui .
46016021	Nai Pauluj me intin kilan komail ai ranamau ki pein pa i .
46016022	Ma amen jota kin pok on Kaun Iejuj Krijtuj , a pan anatema ! Maranata ! Iet wewe ; A pan riala ! Atail Kaun kotido .
46016023	Mak en Kaun Iejuj Krijtuj en mimieta re omail !
46016024	Ai limpok on komail pan Krijtuj Iejuj pan mimieta re omail ! Amen .
47001001	PAULUJ wanporon en Iejuj Krijtuj amen pan kupur en Kot o ri atail Timoteuj on momodijou en Kot , me mi Korint o jaraui kan karoj , me mi Akaia .
47001002	Mak o popol jan ren Kot Jam atail o atail Kaun Iejuj Krijtuj en mi re omail .
47001003	Meid iajanai Kot o Jam en atail Kaun Iejuj Krijtuj , o Jam en kalanan , o Kot en kamait pokon ,
47001004	Me kin kamakamait kit ni at kamekam kan karoj , pwe kit en pil kak kamait ir ala , me mi nan jon en kamekam akan karoj , ki kamait , me kit kamait kila ren Kot .
47001005	Pwe duen Krijtuj a kamekam me muladok on kit , iduen kamait ren Krijtuj pil itar penan kit .
47001006	A ma kit pai olar , nan a kin wiaui , pwen kamait o kamaur komail la , mepukat kin wiaui ni omail kanonama ni kalokolok ota , me kit kin kalokolokki .
47001007	O at kaporopor kin komail me teneten , pwe je aja , ma komail ian kamekam , komail pil pan ian kamaitala .
47001008	Ri ai ol akan , je jota men , komail en jaja duen at kamekam nan Ajien o at patau kaualap , lao jolar kaporopor en maur at .
47001009	Ari , kit lamedar , me je pan mela . A mepukat wiauier , pwe jen der keleki pein kit , pwe Kot eta , me kin kaiajada me melar akan .
47001010	Me kotin dore kit ala jan mela wet , o a pil pan dore kit ala ; o je kaporoporeki , me a pil pan kotin dore kit ala kokolata .
47001011	Komail pil jauaja kit ni omail nidinid , pwe me toto en danke pweki at pai me je aleer .
47001012	Pwe iet kapin pat : Injen at kin kadede on kit , me je weweideki karakarak o melel en Kot nin jappa o nan pun omail , kaidin ni lolekon en pali uduk , a ki mak en Kot .
47001013	At intin won komail kaidin toror jan me komail kin wadok o kamelele . A i kaporoporeki me komail pan kamelele kit kokolata duen akai komail kamelele kit er .
47001014	Pwe kit me kapin pa omail , dueta komail me kapin pat ni ran en Kaun Iejuj .
47001015	A ni kaporopor wet , me i men pwar kilan komail maj o , pwe komail en pur on pereperen .
47001016	I ap pan daulul lan komail ni ai pan kolan Majetonien , ap pil puredo re omail jan Majetonien , a komail pan kalua ia lan Iudäa .
47001017	A iaduen , nai me japun ni ai kileledier mepukat ? De i ( BEGIN MISSIN SOURCE p259 ) kin kileledi mepukat ni tiak en pali uduk , pwen ei ei o jo jo tapi jan pein nai ?
47001018	A Kot me melel , pwe me je indan komail me jota ei o jo .
47001019	Pwe japwilim en Kot Iejuj Krijtuj , me kit padaki on komail er , nai , o Jilwanuj , o Timoteuj , i kaidin ei o jo , a ei eta re a ,
47001020	Pwe inau en Kot akan karoj me ei eta re a o me amen re a , pwe kit en kalinanada Kot .
47001021	A me kin katinai kit o komail pan Krijtuj o keie kitail er , iei Kot ,
47001022	Me pil kotin kileledier kitail o kotiki on kitail er komoan Nen nan monion atail .
47001023	A i kin likwir on Kot me jaunkadede en nen i , me i jaikenta pwara won komail nan Korint , pwe i de katoutoui komail .
47001024	Kit jota men poedi omail pojon , a kit men jauaja ta omail peren , pwe komail keleki pojon .
47002001	IET me pein nai kileledier , i jolar men pwar won komail ni ai injenjued .
47002002	Pwe ma i kainjenjuedi komail , ij me pan kak kainjenemau ia la ? Ma kaidin i eta , me kainjenjuedelar re i .
47002003	Mepukat i intin won komail er , pwe i ender injenjuede kin irail , me i en peren kida , ni ai pan pwara won komail . A i kamelele komail karoj , me ai peren pil pan omail karoj .
47002004	Pwe ni lokolok o majak en nan monion i me lapalap , me i intin kilan janejan , kaidin pwen kamauki komail , a pwe komail en ajada , duen ai limpok on komail kaualapia .
47002005	A ma meamen wiada kainjenjued eu , kaidin nai eta , me a kainjenjuedi , pwe i ender non kapun on , a ele komail karoj .
47002006	A kalokolok jan ren me toto itar on i .
47002007	Mak eta komail en maki on i o kamaitala , pwe a de lodi on injenjued laud .
47002008	I ari panaui komail , komail en kajale on i omail limpok .
47002009	I karepen ai intin won komail , pwe i en aja , ma komail me pun o peiki on ni meakaroj .
47002010	A ma komail pan makeki on meamen meakot , nai pil pan maki on i . A ma i makeki on amen meakot , i makekier pweki komail wilianti Krijtuj .
47002011	Pwe Jatan ender kotaue kitail , pwe kitail ajaer duen a lamelam .
47002012	A ni ai pwaralaner Troaj , pwen padaki ronamau en Krijtuj , o wanim eu me ritida mo i on Kaun o ,
47002013	I jota injenemaula , ni nen i , pweki ai jota diar ri ai Tituj . I ap kamurimur on irail daulul won Majetonien .
47002014	A danke on Kot , me kotin kaloe kitail di pan Krijtuj , ap kajanjaleki kitail pomau en a erpit waja karoj .
47002015	Pwe kit me pomau en Krijtuj on Kot ren me pan dorela o ren me pan lokidokila kan .
47002016	On iet akan po en mela on kamela , a on me tei kan po en maur on kamaurela . A ij me kon on mepukat ?
47002017	Pwe kit jo dueta me toto , me kin liliajojaki majan en Kot ; a at padak me melel , o a pwili jan Kot , o kin wiaui mon Kot pan Krijtuj .
47003001	A IADUEN kit pil kaindandeki pein kit ? De nai me mau on kijin likau en kapin on komail de jan komail ?
47003002	At kijin likau komail , me intinidi on nan monion it , me aramaj akan karoj kin aja o wadok .
47003003	Pwe komail janjaleda , me komail kijin likau en Krijtuj , me wiauier re at ni at papa , me kaidin intinidier ki ink , a Nen en Kot ieiaj ; pil kaidin pon jlet takai , pwe jlet uduken en monion akan .
47003004	Iei atail kaporoporeki Krijtuj mon Kot .
47003005	Pwe kaidin udan at koiok , me je kak lamelameki meakot , me tapi jan pein kit , pwe at koiok tapi jan ren Kot ,
47003006	Me pil kotin kaiane kin kit , en papa en inau kap kaidin inau , me intinidier , a inau en nen . Pwe intin kin kamela , a nen kin kotin kamaureda .
47003007	A ma dodok en mela , me intinidier nan pali en takai , me linan , pwe jeri en Ijrael akan jota kak kilan jilan en Mojej , pweki linan en jilan i , a linan wet eu , me pan joredi ,
47003008	Daduen , dodok en nen a jota pan linan jikida jan ?
47003009	Ari , ma dodok en kadeik o me linan , nan melel kaualap , dodok en pun me linan melel .
47003010	Pwe men moa me kalinanadar jota kak paroki on linan wet .
47003011	A ma linan mia ren me pan jorela , iaduen wan linan en me pan mimieta !
47003012	Ni at kaporoporeki mepukat , kit kin aima melel .
47003013	O kaidin dueta Mojej , me pera kila likau eu jilan i , pwe jeri en Ijrael akan ender kilan imwi en me pan nikila .
47003014	A monion arail me kapitakailar . Pwe lao lel ran wet pera o mimieta anjaun ar wadawadok inau marin ; ari , pera o me jaroka janer ren Krijtuj .
47003015	A lao lel ran wet ni arail wadawadok Mojej , pera mimieta mon monion arail .
47003016	A ma re pan wuki on Kaun o , pera o pan jaroka jan .
47003017	Kaun o iei Nen , a waja me Nen en Kaun kotikot ia , nan i wajan maio .
47003018	A kitail karoj , me maj atail jo perapa , kin ududial linan en Kaun o , ap wuki on ni mom ota o kakairida ni linan pweki Kaun iei Nen .
47004001	KIT jota kin panada , pweki at koa dodok me je aleer ki mak o .
47004002	Pwe kit muei janer jued okiok kan o je jota weweideki widin o jota liajoja ki majan en Kot ; pwe ni at kapwareda melel kit kin kamaui pein kit on injen en aramaj karoj mon Kot .
47004003	A ma at ronamau me malar , nan a malan men lokidokila kan .
47004004	Me kot en jappa wet karotonala nan monion en me jopojon akan , pwe ren der kilan marain en ronamau duen linan en Krijtuj me mom en Kot .
47004005	Pwe kit jota kin padaki duen pein kit , a duen Krijtuj Iejuj , me i Kaun , a kit ladu ’mail pweki Iejuj .
47004006	Pwe Kot me majanier , marain en pwarada jan ni rotorot , me kotin kamarainiedar nan monion it , pwe jen maraineki o dedeki linan en Kot ni jilan en Iejuj Krijtuj .
47004007	A kit kin kolekol pai wet ni dal pwel , pwe manaman en kaindinda Kot a jo kit .
47004008	At apwal akan me andere kit pena , a je jota kin majak ; jota waja , me je pan kak pitila ia ap jota lodi .
47004009	Pan kamekam , ap jota kamela ; pan kalokolok , ap jota mela ;
47004010	O kit kin wewa jili ni war at en Iejuj a matala , pwe maur en Iejuj en pil janjal ni war at .
47004011	Pwe kit , me memaur , kin kilele on mela anjau karoj pweki Iejuj , pwe maur en Iejuj en pil janjaleda ni uduk atail .
47004012	Nan i mela kin kelail on kit , a maur on komail ,
47004013	A kit aleer nen en pojon ota , duen a intinidier : Nai me pojon , i me i padaki wei . Kit me pil pojonlar ap padapadaki .
47004014	Je ajaer , me i , me kotin kaiajadar Kaun Iejuj , pan pil kotin kaiajada kitail ian Iejuj , o pan kotin kajanjaleda kitail o komail mo a .
47004015	Meakaroj wiauier pweki komail , pwe mak o ni a laude kilar me toto , en kalaudela melel danke , pwen kalinanada Kot .
47004016	I me je jota kin panada , a ma at pali liki en aramaj pan joredi , pali lol it kin kokoda ni ran karoj .
47004017	Pwe atail anjau apwal me motomot o tikitik ; ap kare on kitail linan joutuk eu me lapalap melel ,
47004018	Pwe kitail jota kin kilekilan meakan me janjal , a meakan me jo janjal . Pwe me janjal me katuk , a me jo janjal me joutuk .
47005001	PWE kitail ajaer , impwal atail jappa a lao ola , kitail pan id imaneki im eu jan ren Kot , im eu me kaidin wiaui kida pa , pwe a me joutuk nanlan .
47005002	I me kitail kin janejan o inon ion im jan nanlan en kalikau kitail da .
47005003	Pwe ma kitail likaudar , kitail jolar pan kilijo .
47005004	Pwe ni atail deula impwal wet kitail kin janejan o patau , pwe kitail jota men pure jan atail likau , a je men kadupaledi , pwe maur en katalala mela .
47005005	A me wia kin kitail on mepukat , i Kot me pil kotiki on kitail er komoan Nen .
47005006	Kitail ari injenemau anjau karoj o ajaer , ni atail kaujon ki war , kitail kin doo wei jan Kaun .
47005007	Pwe kitail kin weweid ni pojon a kaidin ni kilan .
47005008	Ari jo , kitail kin injenemau o inon ion muei jan war atail , ap mimi nan deu atail ren Kaun o .
47005009	Nan i me kitail kin nantion kaperen i , ma ni deu ’tail de ni at doo wei jan .
47005010	Pwe kitail karoj pan janjal mon mol en kadeik en Krijtuj , pwe amen amen en ale pwain en a wiawia arain a maur ni pali war , ma me mau de me jued .
47005011	Kit ajaer , me jen majak Kaun o , i me je kin kanekanai on at dodok on aramaj akan , ap kin janjal on Kot . A i pil kaporoporeki me je pil janjal on nan injen omail .
47005012	Pwe kit jota japal juaiki pein kit on komail , a je pan on komail , en kapin pat , pwe peikite pamail en mia on irail , me kin juaiki maj arail , a jo monion arail .
47005013	Pwe ni at mi likin war at , a kin wiaui on Kot , a ma jo , je kin dodok on komail .
47005014	Pwe iduen limpok en Krijtuj kanon kin kit , pwe je kajauiadar , me amen mata kila karoj , i me irail karoj mekilar .
47005015	A i mata kilan karoj , pwe irail me memaur , der memaur on pein irail , a on i , me mata kin irail lar o me kaiajadar .
47005016	I me je jolar aja amen ni pali uduk . Ei , maj o je ajaer Krijtuj ni pali uduk eta , a met je jolar aja i due .
47005017	Ari ma amen mi ren Krijtuj , nan a wilikapadar ; men maj momelar , kilan , karoj wilikapada .
47005018	A meakan karoj jan ren Kot , me kotin kalolamaui on pein i kitail ki Iejuj Krijtuj , me kotiki on kit at koa dodok , duen padak en kalolmau .
47005019	Pwe Kot kotikot ren Krijtuj o kotin kalokalolamau on pein i jappa , o jolar kapokon on irail dip arail akan , o kotiki on kitail majan en kalolamau .
47005020	Ari , kit men en kadar en Krijtuj , pwe Kot kin panaui ki kit . Kit wiliandi Krijtuj ap poekipoeki kin komail : Komail kalolamau pein komail on Kot !
47005021	Pwe Kot kotin kapokonki on , me jo dip a , dip atail , pwe kitail en pun kila pa ren Kot .
47006001	KIT men jauaja kai , men panaui komail , pwe komail de ale mal mak en Kot .
47006002	Pwe a kotin majani : I ron uk er ni anjau mau , o ni ran en kamaur I katoi uk adar . Kilan anjau wet anjau mau ; anjau wet ran en kamaur .
47006003	Kit jota kadipikelekel on meakot , pwe at koa dodok ede kalok jued .
47006004	A ni meakaroj kit kin wia janjal en papa en Kot akai : Ni kanonama melel , ni kamekam , ni paiio kan , ni kamajak kan ,
47006005	Ni wokwok , nan imaten , ni moromoron , ni dodok , ni majamajan , ni ijejol .
47006006	Ni makelekel , ni lolekon , ni lolin , ni kadek , ni Nen jaraui , ni limpok melel ,
47006007	Ni majan melel , ni manaman en Kot , ki tatan mauin en pun pali maun o pali main ,
47006008	Ni kaka , o jokaka , ni kalok jued , o kalok mau , dene kaweid japun , ari jo , me melel ,
47006009	Dene pajaje , ari jo , kit me indand ; koren ion mela , a kilan kit memaureta ; me kin kamekam , ap jota kamela ,
47006010	Ni injenjued , ap pereperen anjau karoj , me jamama , ap kakepwapwala me toto , jota at meakot , ap aneki meakaroj .
47006011	Men Korint , au at ritidan komail , o nan monion it me laudi on komail .
47006012	Kaidin me tikitik deu ’mail nan monion it , a monion omail me tikitik .
47006013	I kin padaki on komail dueta on jeri kan , pwe komail en pil wiai on ia dueta , o kalaudela nan monion omail .
47006014	Komail ender paroki on me jo pojon akan , pwe iaduen , pun kak minimin on japun ? De marain pan kak waroki on rotorot ?
47006015	De iaduen Krijtuj o Pelial ara kak parok pena ? De da pwaij en me pojon ren me jopojon ?
47006016	De tanpaj en Kot pan kak pat on ani mal akan ? Pwe tanpaj en Kot ieiaj iei komail , duen Kot kotin majanier : I pan kaujon re ’rail o daudaulole irail , o Nai pan arail Kot , a irail pan nai aramaj akan .
47006017	Komail ari muei jan irail o katoror jan pein komail , me Kaun o kotin majani , o ender doke me kajaut kot , Nai ap pan apwali komail ,
47006018	O I pan Jam omail , o komail pan nai ol o li akan , me Kaun lapalap kotin majani .
47007001	KOMPOKE pai kan , pweki inau pukat kitail en muei jan kajaut en uduk o nen atail karoj , o kitail en dadaurata atail kajarauila ni wauneki Kot .
47007002	Komail apwali kit , jota amen me je wia japun on , jota amen me kit kawelar , jota amen me kit kulia jan okotme .
47007003	Mepukat i inda kaidin pwen kadeikada , pwe i apton indada , me deu omail nan monion it , pwen ian mela o ian memaur .
47007004	Nai ari aima on komail , o ai kapina komail me lapalap , o i direki kamait ; nai me peren kida melel ni at kalokolok karoj .
47007005	Pwe ni at leler Majetonien , uduk at jota diar kamol , pwe je kalokolok waja karoj : Pali liki pepei o pali lole majak .
47007006	A Kot me kin kamaitala me karakarak kan , a kotin kamait kit ala ki en Tituj a pwarador .
47007007	A kaidin a pwarador eta , pwe pil kamait o , me pein a kamait kila komail , ni a kajanjaledan kit omail anane , o omail janejan o omail lolete kin ia ; i me kalaudela ai peren .
47007008	Pwe ma i kainjenjuedi kin komail er kijin likau o , i jota kalula , a ma i kalular maj o , pwe i diaradar me kijin likau kainjenjuede kidar komail anjau kij ,
47007009	A met i peren kidar , kaidin pweki omail injenjued , a pweki omail injenjued on kalula , pwe omail injenjued duen kupur en Kot , pwe komail ender ale me jued kot re at .
47007010	Pwe injenjued duen kupur en Kot kareda kalula on maur , me aramaj jota pan kalu kila , a injenjued en jappa kareda mela .
47007011	Pwe kilan , omail injenjued duen kupur en Kot , kare on komail jon toto : Porijok , o pukoki , o makar , o majak , o anane , o inon ion , o depuk ! A komail kajanjaledar ni jon karoj , me komail makelekel ni mepukat .
47007012	I intin won komail er , kaidin pweki i , me kainjenjued , pil kaidin pweki i , me a kainjenjued on , a pweki at apapwali komail en janjal re omail mon Kot .
47007013	Kit ari kamaitalar ; kit peren kida kaualap en Tituj a peren , pwe nen e dapwenda komail .
47007014	Pwe ni ai kapinaki komail re a , i jota namenokki , pwe duen ai lokaia karoj on komail me melel , iduen at juaiki mon Tituj pwaidar melel .
47007015	O a kin pok on komail melel ni a tamatamanda omail oke , duen omail kajamo i ni majak o rerer .
47007016	I peren kida , me i kak kamelele komail ni jon karoj .
47008001	RI ai kan , je men padaki on komail duen mak en Kot en momodijou en Majetonien akan , duen ar kikiwei ;
47008002	Pwe ar kalokolok meid laud , o irail pil meid jamama , ari jo , mepukat imwilan peren o mairon laud ,
47008003	Pwe nai kadede irail , me re kida duen me re kak on o laude jan .
47008004	Pein irail inon ion ap nidenideki on kit , en ale ar kijakij , o ar ian jauaja kijakij wet on jaraui kan .
47008005	O re wiadar mepukat , kaidin duen at kaporoporeki , a re ki on Kaun o pein irail maj , ap pil on kit pan kupur en Kot .
47008006	Kit ari panaui Tituj en kanikiela mak wet re omail duen a tapiadar maj o .
47008007	A duen omail kapwapwaki jon karoj : Ni pojon o majan , o lolekon , o porijok , o omail limpok on kit , iduen komail pil inon ion , en kapwapwa ni mak wet .
47008008	I indai on komail met , kaidin kujoned eu , a pweki porijok en me tei kan , o i kin kajonejon omail limpok , ma a pun de jo .
47008009	Pwe komail ajaer mak en atail Kaun Iejuj Krijtuj , duen a kapwapwa , ap jamamalar pweki komail , pwe komail en kapwapwa kila i .
47008010	A iet ai lamelam me i men kajaleda , a meid katepa on komail , pwe komail tapiadar inon ion ap pil kapwaiada dodok mau wet ni par jamalar .
47008011	Komail ari kanikiela dodok wet , pwe duen omail men ian onop , iduen komail en wiada jan ni omail kapwapwa .
47008012	A ma amen inon ion , ian dodok wet , a pan konekonela duen me a pan kak on , kaidin duen me a jota kak on .
47008013	Pwe irail ender mararaki , a komail id toutouki ; a karoj en parok pena .
47008014	Pwe anjau wet omail kapwapwa en kaitar arail jamama , a arail kapwapwa en kaitar omail jamama , pwe karoj en parok pena .
47008015	Duen a intinidier : Me rik penaer mo toto , a jota men nak , o me rik penaer me malaulau , a jota kin dupok .
47008016	Danke on Kot , me kotin kainon ion monion en Tituj ;
47008017	Pwe a duki on at poeki , a pil pein i inon ion madan pwar won komail .
47008018	A kit pil kadar wei ri atail ol o ian i , me indandeki a padaki wei ronamau ni momodijou kan karoj .
47008019	A kaidin i eta , pwe momodijou kan pil piladar i , en ian kit papaki mak wet , me kit kin apapwali on kalinanada Kaun o kapina omail inon ion mau .
47008020	Kanakanai on , pwe amen de kajapune kin kit at paki kijakij laud wet ,
47008021	Kit pil kin majamajan , pwe karoj en inen , kaidin mon Kaun eta , pwe pil mon aramaj akan .
47008022	A kit kadar ir wei ianaki ri atail o , me diarokadar ni jon toto , me a porijok , a anjau wet a porijok jan maj ni a liki komail .
47008023	Ari , ma amen pan idok duen Tituj , i ai warok o jauaja pai re omail ; a duen ri atail akan , irail me men en kadar en momodijou kan o linan en Krijtuj .
47008024	Komail ari kajanjale on irail mon momodijou kan omail limpok ni omail apapwali irail duen i kapina kin komail .
47009001	A DUEN dodok on me jaraui kan , i jolar pan intin won komail .
47009002	Pwe i aja , me omail inon ion me mau , me i kin juaiki on men Majetonien , me men Akaia inon ion mepukat jan ni par jamalar , a komail kainon ion me toto .
47009003	I ap ilakiawei ri atail akan , pwe at kapin pa omail ender mal la ni mepukat , pwe komail en onop duen me i inda .
47009004	Pwe ma men Majetonien kai pan ian ia , ap konodi komail ni omail jo onop , kit , je jota men inda komail , ap pan namenok kila ni at liki wet .
47009005	Ari , i ap lamedar , en poeki ren ri atail akan , ren tion mo at kolan komail , pwen kaonopada pai wet , me komail inaukidar maj o , pwen pai melel eu , a iermen norok jued .
47009006	A iet me i inda : Me kin kamorok tikitik , pan dolun tikitik , a me kin kamorok toto , pan dolun me toto .
47009007	Amen amen duen a kileledier nan monion i ; der kija kol , de akpatik , pwe Kot kotin pok on me kin pein perenki kijakij .
47009008	A Kot me kotin manaman on en kalaudelan komail jon en mak kan karoj , pwe komail en kapwapwa ni jon karoj o anjau karoj , ap kak on jon en wiawia mau karoj ,
47009009	Duen a intinidier : A kamoredier , a kijakija wei on me jamama kan ; a pun pan mimieta kokolata .
47009010	A me kin kotiki on jaumat kijin war akan , o prot men mana , a pan katotoela omail war akan , o a pan kotin kawojada omail wan pun kan ,
47009011	Pwe komail en kapwapwala ni jon karoj , pwen wiawia mau karoj , me kin karedan kit , en danke Kot .
47009012	Pwe wiawia pan dodok wet kaidin jauaj pan jaraui kan ta , pwe me toto kin danke Kot .
47009013	Arail kapwaiada dodok wet kin kalinanada Kot pweki omail upai on kadede en ronamau en Krijtuj , o omail japan kijakij on irail o on karoj ,
47009014	O ni arail nidinide kin komail , re kin anane komail pweki mak lapalap en Kot on komail .
47009015	Daken on Kot pweki a pai lapalap !
47010001	ARI pein nai Pauluj men panaui komail nin tiak en opampap o limpok en Krijtuj ; pwe ni ai mi nan pun omail , i kin aktikitik , a ni ai doo wei jan komail , i kin kelail on komail
47010002	A i kin kapakapeki , pwe i ender kelail ni ai pan korendo ; pwe i kileledier o lamelame , me i pan kelail on akai , me kin wia kin kit men kekeideki tiak en pali uduk .
47010003	Pwe melel , je kin mimita nan uduk , ap jota pepei ni tiak en uduk .
47010004	Pwe kapwa en at pei kaidin men ni pali uduk , pwe me manaman mon Kot , me mau on kawela waja teneten kan .
47010005	Ni at kin kawela me akapun o me aklapalap , me kin palian erpit en Kot ; o kit kin jaliedi jon en lamelam karoj , pwen oke Krijtuj .
47010006	O audaude on kaloedi me katiwo karoj , omail peik lao pwanokadar .
47010007	Komail kin kilekilan meakan me janjal ? Ma amen lamelame , me pein i japwilim en Krijtuj , i en pein lameda , me kit pil japwilim en Krijtuj dueta i .
47010008	Pwe ma i pan juaiki laude jan at manaman , me Kaun o kotiki on kit , pwen kamaui a kaidin kawe komail la , i jota pan namenokki .
47010009	Pwe ender janjal duen amen me men kamajak kin komail nai kijin likau kan ,
47010010	Pwe irail me inda : Kijin likau kan me kajampwal o manaman , a janjal en pali war a me luet , o a padak me mal kot .
47010011	A me duen met , a en aja duen at kin inda nan kijin likau kan ni at doo wei jan komail , iduen pein kit ni at wiawia kan nan pun omail .
47010012	Pwe kit jota man mauki waroki on me kin juaiki pein irail ; a irail me jololekon , pweki ar jojon pein irail nan pun arail .
47010013	A kit jota men juaiki me laud jan me kon on , a duen men jon eu , me Kot kotin pan on kit , jon eu , me itar lel on komail .
47010014	Pwe kit jota inon ion , me jota kon on , dene je jota pwar won komail er , a je pil walan komail ronamau en Krijtuj .
47010015	Kit jota kin juaiki me laud jan me kon on , dene je juaiki en amen a dodok . A je kaporoporeki omail pojon lao kakairida , at dodok pil pan laud jan re omail ,
47010016	Pwen pil padaki ronamau nin jap akan palila jan komail , a kaidin wajan dodok en amen o jota juaiki me wiauier .
47010017	A ma amen men juaiki , i en juaiki Kaun o .
47010018	Pwe kaidin i meakot , me kin kapina pein i , pwe i eta , me Kaun o kin kapina .
47011001	I mauki , komail en mueid on ia kijin pweipwei , iei ta komail pan mueid on ia .
47011002	Pwe nai me per kin komail dueta Kot , pwe nai me kileledier komail on ol amen , pwe i en kajale komail on Krijtuj duen jeripein makelekel amen .
47011003	A i majak jerpent widinok , me kotaue Ewa , ma a jota pan pil kawela omail lamelam jan ni opampap en Krijtuj .
47011004	Pwe ma amen pan pwarado , me kin padaki duen amen Iejuj , me je jota padaki , de ma komail pan ale eu nen , me komail jota aleer , de eu ronamau , me komail jota wuki on , kaidin komail pan peren kida ?
47011005	Pwe i lamelame , me nai kaidin tikitik jan wanporon lapalap akan .
47011006	A ma i jota koiok on lokaia a kaidin ni ai dedeki , pwe kit janjal on komail ni jon o waja karoj .
47011007	De nai me wiadar dip eu ni ai akmalkila pein nai ? Pwe komail en indandala ki ai padaki on komail ronamau en Kot jo pwaipwai .
47011008	I atia jan momotijou tei kan ni ai aleer pwain en dodok , pwe i en kak dodok on komail .
47011009	O ni ai mimi re omail o lao jamamala , kaidin amen , me i uki pa meakot , pwe ni ai jolar ai meakot , ri atail akan me kodo jan Majetonien me kija don ia ; nai ari jota katoutoui komail ni meakot , o i pil pan due !
47011010	A duen melel en Krijtuj mimi lol i , iduen i jota pan mueid on amen , en kawela kapin wet nan jap en Akaia kan .
47011011	Pwekida ? Pweki ai jo pok on komail ? Kot me kotin manier .
47011012	A me i kin wia , i me i pan wiada , pwen kawela karep en akai me inon ion karep en ar juaiki dene irail dueta kit , jota lipilipil ij i .
47011013	Pwe wanporon likam pukat o toun dodok likam akan irail , kin kawukilan wanporon akan en Krijtuj pein irail .
47011014	A kaidin kapuriamui eu , pwe iduen Jatan kin kawukila pein i , wuki on tounlan en marain amen .
47011015	I me kaidin kapuriamui eu , ma nä papa kan pil pan wukilan papa en pun kan ; a imwilar pan duen ar wiawia kan .
47011016	I puron indada , jota amen en akpweipwei kin ia , a ma iei , komail ap maki on ia ai pweipwei , pwe i en juai kin ia ekij .
47011017	A me i inda , kaidin Kaun o me i pwili jan , pwe a tapi jan ni tiak en pweipwei , pwe i juaiki pein nai ;
47011018	Pwe me toto kin juaiki ni pali uduk , i pil pan juaiki pein nai .
47011019	Pwe komail kin mauki me lolepon kan , pweki komail me lolekon .
47011020	Pwe komail kin mueid on amen , en wia kin komail ladu kan , de ma amen kaloke komail , de ma amen kuli komail edi , de ma amen aklapalap , de ma amen pikir komail .
47011021	Mepukat i indan komail , pwen kanamenok ki komail , dene kit luetalar . A ma meamen aima , nai pil aima , i kin lokaia nin tiak en pweipwei .
47011022	Irail men Ipru , pil nai ; irail men Ijrael , pil nai ; irail kadaudok en Apraam , pil nai ;
47011023	Irail me papan Krijtuj , i kin lokaia dueta me iak amen , nai me lapa jan ; ai dodok laud jan , i kalokolok laud jan ; i jalidier toto jan , i koren ion mela pan pak toto .
47011024	Pan me limpak Juj oko ki on ia wok paeijok , eu katoror jan ,
47011025	A pan me jilepak re woki kin ia jokon ; pan mepak me i pakajuk ; pan me jilepak takepa i jop olar ; pon o ran , me i pepe jili nan madau .
47011026	Ai jailok me toto ; i diar ai apwal nan pilap akan ; i diar ai apwal ren lolap akan ; i diar ai apwal ren ai kainok ; i diar ai apwal nan jap tan ; i diar ai apwal nan madau ; i diar ai apwal ren jaulan likam akan ;
47011027	Ni dodok apwal , ni jonjonemaj , ni men manadar o men nim piladar , ni ijejol pan pak toto , ni pou o jo kidi pa ;
47011028	O me pil kin lel on ia ni ran karoj , o ai apapwali momodijou akan karoj .
47011029	Ij me luet , a nai jota pan luet ? Ij me kin kamakar , a nai jo ?
47011030	Ma i en juaiki , i pan juaiki ai luet .
47011031	Kot o Jam en Kaun Iejuj , me iajanai kokolata , kin mani , me i jota kin likam .
47011032	Nan Damajkuj nain nanmarki Aretaj kopina amen jinjila kanim en men Damajkuj ni a inon ion jaik ia di .
47011033	I ap apikidi kopou eu jan ni wanim tuk en kel o , ap piti jan ni pa a kan .
47012001	ARI , ai juaiki jota katepa on ia . Ari jo , i pan kapareda kaudial akai o kadiarok kai ren Kaun o .
47012002	I aja duen aramaj amen ren Krijtuj , mon jaunpar eijok paieu ; i jaja , ma a mi nan war a , de ma a mi likin war a , i pil jaja , Kot me kotin mani , i aramaj o , me peukadala lel nanlan kajilu .
47012003	O i aja , iei aramaj o , ma a mi nan war a de likin war a , i jaja , Kot me kotin mani .
47012004	I me peukadalan paradij , waja a ronadar kajoi kai , me jota muei on aramaj amen en inda .
47012005	I me i pan juaiki ; a pein nai jota pan juaiki meakot , ai luet eta .
47012006	A ma i men juaiki pein nai , i jota pan pweipwei , pwe i pan lokaia melel . Ari jo , i jota pan wia , pwe amen ender wia kin ia me lapa jan duen a kin kilan ia o duen a kin ron ia .
47012007	A pwe i ende aklapalapaki kaudial kapuriamui kai , tuka teketek pot mi nan uduk ai , iei nain Jatan , me kin dokodoko ia , pwe i ende aklapalap .
47012008	Pan jile pak i nidinid on Kaun o , en kotiki jan ia me .
47012009	I ari majani on ia : Ai mak itar on uk , pwe manaman ai kin janjal ren me luet akan . Nan i me i pan juaiki ai luet akan , pwe manaman en Krijtuj en kotikot re i .
47012010	I me i perenki ai luet akan , o jo konekon , o anjau apwal , o kamekam , o patau pweki Krijtuj , pwe ma i luet , nai me kelail .
47012011	Nai wialar pweipwei men , i me komail kare on ia , mak eta , komail en kapina kin ia , pwe i jota tikitik jan wanporon lapalap akan ; ari jo , jota meakot nai .
47012012	Pwe manidi en wanporon wiauier nan pun omail ni kanonama melel o ni kilel akan , o ni men kapuriamui kan , o ni manaman akan .
47012013	Pwe nin da , me komail tikitikki jan momodijou tei kan , ele iet eta : I jota katoutoui kin komail meakot ? Komail ari makeki on ia japun wet .
47012014	Kilan , i onoper pwar won komail kajilepak , o i jota pan kaponede komail , pwe i jota kin rapaki me noumail , a komail . Pwe kaidin jeri kan en naka penan me wia ir ada , a me wia ir da on jeri kan .
47012015	A i mauki melel kiki wei meakaroj , pil pein nai on nen omail , i jota injenoki , ma omail pok on ia tikitik jan ai limpok lapalap on komail .
47012016	Ari i eta , i jota kaponedeer komail ; a pweki ai lolekon , i kaloedier komail .
47012017	De iaduen , i adia jan amen komail ekij ren me i kadar won komail er ?
47012018	I poeki ren Tituj ap kadar won komail pil ri atail ian i . Ari da , Tituj pitia jan komail meakot ? Kit jo aluki nen ota de ni lip ota ?
47012019	Anjau warai me komail kiki on me je pan pur on , kapunala pein kit on komail . Kit kin lokaia ki Krijtuj mon Kot . Kompok kan , mepukat karoj kin wiaui , pwen kamauiada komail .
47012020	Pwe i majak ni ai pan pwar won komail , me i jota pan diar komail , duen me i mauki , o komail pil jota pan diar ia , duen me komail mauki . Ele kapei lokaia , o peirin , o makar , o akamai , o kawaikoto , o lidou monin , o aklapalap , o moromoron mi re omail .
47012021	Pwe ni ai pan pure won komail , ele Kot pan kotin kanamenok kin ia komail , o i pan injenjuedeki me toto , me wiadar dip maj o , ap jota kalukila ar jamin , o nenek , o dodok jued , me re wiadar .
47013001	METET ai pwar won komail kajilepak , karoj ap pan pun kila jaunkadede riamen de jilimen .
47013002	A duen me i inda maj o o pil ni ai pwar won komail er kariapak iduen i pil indan komail anjau wet , mon ai pan mi re omail , irail me wiadar dip maj o , o pil me tei kan karoj , i lao pwar won komail kajilepak , i jota pan dukedi , karoj lao punier .
47013003	Pwe komail kin rapaki kilel eu , duen me Krijtuj kotin kalokaia ia , me jota luet nan pun omail , a a kin manaman nan pun omail ,
47013004	Pwe a kamatala ni a luet , ap id ieiajki manaman en Kot , a ma kit ian i luet , kit ap pan ian i memaureki manaman en Kot nan pun omail .
47013005	Komail jojon pein komail , ma komail kin weweideki pojon ; komail kajaui pein komail ; de komail jo aja duen pein komail , me Iejuj Krijtuj kotikot lol omail ? A ma jo , komail me japun .
47013006	A i kaporoporeki , me komail pan dedeki , me kaidin kit me japun .
47013007	A je kin kapakap ren Kot , komail ender wia me jued . Kaidin pweki kit en indand mau a pwe komail en wia me pun a kit en dueta me jo katepa .
47013008	Pwe kit jota kak palian melel , a kapwaiada me melel .
47013009	Pwe kit peren , ma je me luet , a komail me kelail , o i me je men , komail en unjokala .
47013010	Ari , i me i intinki wei mepukat ni ai doo wei , pwe i de nil patik ni ai koren , duen manaman , me Kaun o kotiki on ia , pwen kamaui , a kaidin pwen kawela .
47013011	Ari ri ai kan , komail en pereperen o unjokala , o injenemau pena , komail lol ta pot o popol ! Kot en limpok o popol ap pan kotikot re omail .
47013012	Komail ranamauki pena metik jaraui . En jaraui kan karoj ar ranamau won komail .
47013013	Mak en Kaun Iejuj Krijtuj , o limpok en Kot , o atail jaupena ren Nen jaraui en kotikot re omail karoj ! Amen .
48001001	PAULUJ wanporon amen kaidin jan ren aramaj akan , pil kaidin pan aramaj akan , a pan Iejuj Krijtuj o Kot Jam , me kotin kaiajadar i jan ren me melar akan ,
48001002	O ri atail akan karoj , me mi re i , at ranamau on momodijou en Kalejia kan :
48001003	Mak o popol jan ren Kot Jam o atail Kaun Iejuj Krijtuj en mi re omail ;
48001004	Me kotin jokonpaude ki pein i ki dip atail , pwen dore kitail jan ni me jued akan mi jappa , duen kupur en Kot o Jam atail .
48001005	Linan en ko on i kokolata ! Amen .
48001006	I puriamuiki omail madan wuki jan i , me molipe komail pan mak en Krijtuj , ap wuki on eu ronamau ;
48001007	A jota eu mia . Ari jo , akai mia , me kin kapinada komail , o irail men kalikame ronamau en Krijtuj .
48001008	A ma kit de tounlan amen jan nanlan pan padaki on komail eu ronamau , me toror jan ronamau , me je padaki on komail er , i en riala .
48001009	Duen me je indada maj o , iduen je pil puron inda : Ma amen pan padaki on komail eu ronamau , me toror jan me komail aleer , i en riala .
48001010	Iaduen , i kin men kaperenda aramaj akan de Kot ? De i kin rapaki konekon ren aramaj akan ? Ma i men konekon ren aramaj akan , i ap jota ladun Krijtuj .
48001011	I katitiki on komail ri ai kan , ronamau me i padakier , a jota tapi jan ren aramaj .
48001012	Pwe i jota ale jan ren aramaj amen , o jota me padaki on ia , a a koki don ia kajale pan Iejuj Krijtuj .
48001013	Pwe komail roner duen ai wiawia en maj nan pun en men Juj akan , duen i kin morouo on momodijou en Kot lapalapia o kawe ir ala .
48001014	O i kakairida nin lamalam en Juj akan madan jan me toto , me kit ti ta ieu o toun jap ta ieu , o i nantion kapwaiada padok en jam at akan .
48001015	A Kot lao kupureda , me kotin kilele ia di jan ni kaped en in ai , o me kotin molipe ia ki a mak ,
48001016	En kajale on ia japwilim a Ol , pwe i en padaki on men liki kan duen i , i ap pitipit wiada o jota kalelapok ren uduk o nta .
48001017	O i pil jo pwar lan Ierujalem ren irail , me wanporon akan mo i , a i kolan Arapien ap pil pure don Damajkuj .
48001018	Ari , murin par jilu i ap kodalan Ierujalem , pwen kilan Kepaj . I ap mimieta re a ran eijoklimau .
48001019	A jota amen ren wanporon akan , me i kilan , Iakopuj ta , ri en Kaun o .
48001020	A me i intin won komail , Kot me kotin mani , me i jota likam .
48001021	Muri i ap kola nan wein Jirien o Jilijia .
48001022	A momodijou en Iudäa kan me mi pan kupur en Krijtuj jaja ia .
48001023	A i eta , irail roner , me i me kin morouo on kit maj o , i me kin padaki pojon anjau wet , me a kin kaokaoe maj o .
48001024	Irail ap kalinanda Kot pweki nai .
48002001	KADEKADEO murin par eijok paieu nai pil kodalan Ierujalem ian Parnapaj o Tituj pil ian ia .
48002002	A i kokidala kajalepa eu ; padaki on irail duen ronamau , me i kin padaki on men liki kan , ap katoror on ir , me kalok mau , pwe i ender tan mal , ma met de mur .
48002003	A pil Tituj , me ian ia , men Krik amen , re jota kakaliki on i , en jirkomjaijela ,
48002004	A pweki akai jaulan likam , me wailon , pwen majamajan at jaledokalar , me je aleer ren Krijtuj Iejuj , pwen kalidui kit ala .
48002005	A je jota man peiki on irail , pwe melel en ronamau en mimieta re omail .
48002006	A irail me kalok mau , i jota aja duen ar tiak en maj o , a pil menda re i , pwe Kot jota kin lipilipil aramaj amen , irail me indand mau , jota ki on ia eu padak toror .
48002007	A irail lao kilaner , me i aleer ai koa , en padaki on me jojirkomjaij ronamau , dueta Petruj on me jirkomjaij .
48002008	A me kamanada Petruj , pwen kapwaiada a koa en wanporon ren jirkomjaij i me i pil keleki ni ai dodok ren men liki kan .
48002009	A Iakopuj , o Kepaj , o Ioanej , me re wiaki ur oko , re lao kilaner mak o me i aleer , rap itipa ki on nai o Parnapaj pali maun en pa , o kit karoj wiaki eu , me kit en kola ren men liki kan , a irail ren jirkomjaij .
48002010	A re kakaliki on kit , me jen apapwali me jamama kan . Nai ari nantion kapwaiada .
48002011	A Kepaj lao pwaralan Antiokien , i ap palian i pwe kalok jued mi re a .
48002012	Pwe mon akai pwarado jan ren Iakopuj , a jakajak ren men liki kai , a ni ar pwarador , a puei jan katororela pein i , pwe a majak men jirkomjaij .
48002013	O pil Juj tei ko ian i malamalaundar , o Parnapaj lodi on pil wia malaun .
48002014	A ni ai kilaner , me re jota inen weita , duen melel en ronamau , i ap indai on Kepaj mon irail karoj ; ma koe men Juj amen kin wia tiak en men liki kan , a jo tiak en men Juj , menda koe kin kakaliki on men liki kan , ren wiada tiak en men Juj ?
48002015	Kita udan men Juj a jota dipan dueta men liki kan ,
48002016	Ap aja , me aramaj amen jota kak pun kila wiawia en kapun kan , pwe a pojon Iejuj Krijtuj eta i me kitail pil pojoneki Krijtuj Iejuj , pwe kitail en pun kila pojon Krijtuj , a kaidin wiawia en kapun kan ; pwe uduk jota kak pun kila wiawia en kapun kan .
48002017	A ma kitail men pun kila Krijtuj , ap diarokada , me kitail me dipan , daduen , Krijtuj me papan dip ? O jo !
48002018	Pwe ma i pan pur on kauada , me i kawelar , nan i pan wia kin ia me dipan amen .
48002019	Pwe i mekilar kapun , ap jolar memauri on kapun , pwen mauri on Kot ; nai lopular ian Krijtuj .
48002020	Kaidin nai me memaur , pwe Krijtuj kotin ieiajata lolei . Pwe arain ai maur en pali uduk , i kin memaureki pojon Japwilim en Kot , me kotin pok on ia o jokonpaudeki on ia pein i .
48002021	I jota kajamal la mak en Kot ; pwe ma aramaj kak pun kila wiawia en kapun kan , Krijtuj ap matala mal .
48003001	O komail men Kalejia pweipwei , ij me kotaue komail ? Pwe mom en Iejuj Krijtuj a lopular wiauier mon maj omail .
48003002	Iet eta me i men kalelapok re omail : Komail aleer Nen ni wiawia en kapun kan , de ni padak en pojon ?
48003003	Iduen omail lolepon ? Komail tapia kidar Nen , a komail men kaimwijok kilar uduk ?
48003004	Komail kalokolok laud , ap jota pan katepa ? Ma idue met a jota kak wiaui .
48003005	Me kotiki on komail er Nen , o wia manaman akan nan pun omail daduen , wiawian kapun kan me kareda , de padak en pojon ?
48003006	Dueta Apraam me pojon Kot , ap wadok on i kapuna pa .
48003007	Komail ap aja duen irail me kin pojon , irail jeri en Apraam .
48003008	A kijin likau o ajaer maj o , me Kot , pan kotin kapunala men liki kan ki pojon , i me a padaki on Apraam ronamau maj o : Wein jappa karoj pan paie kin uk !
48003009	Pwe karoj me pojon , pan ian Apraam pojon kapaida .
48003010	Pwe me kin kaporoporeki wiawia en kapun kan , pan kariala . Pwe a intinidier : Karoj me riala , me jota pan dadaurata meakaroj , me intinidier nan puk en kapun , pwen kapwaiada .
48003011	A janjal , me jota amen kak pun kila kapun ren Kot ; pwe me pun amen pan memaureki pojon .
48003012	A kapun jota tapi jan ni pojon , pwe meamen kapwaiada mepukat , pan memaur kida .
48003013	Krijtuj me kotin dore kitail jan ni karia pan kapun , ni a ria kin kitail lar ; pwe a intinidier : Amen amen me lanalon nin tuka o me riala .
48003014	Pwe pai en Apraam , me tapi jan ren Krijtuj Iejuj , en lel penan men liki kan ; pwe kitail en ale inau en Nen ki pojon .
48003015	Ri ai kan , i pan lokaia ni tiak en aramaj akan . Iaduen inau en aramaj eu me kileledier , jota amen me pan kawela de ekij , me a pan pouje on .
48003016	Ari , inau o wiauier on Apraam o kadaudok a . A jota majanier : Kadaudok a toto , pwe duen me ta men : Kadaudok om me ta men , iei Krijtuj .
48003017	Iet me i inda : Inau me Kot kotin kileledier , a jota kak okila kapun o , me wiauier jaunpar papuki jileijok murin inau o , pwe inau ede pwaida .
48003018	Pwe ma jojo tapi jan kapun , a jota kak tapi jan inau ; a Kot kotiki on Apraam ki inau .
48003019	A menda kapun ? A wiauier pweki japun kan , kadaudok o lao pwarado , me inau wiaui on , me wiauier ren tounlan kan ki pa en jaunkapun .
48003020	Ari , jaunkapun jota kin kelep eta , a Kot me kelep eta .
48003021	A iaduen , kapun o kin palian inau en Kot akan ? O jo ! A ma kapun eu pan wiaui , me pan kak kamaurela , nan melel , pun ap pan tapi jan nan kapun .
48003022	A kijin likau o me kol penan dip meakaroj pwe inau en tapi jan ni pojon Iejuj Krijtuj , en pai on irail , me pojon .
48003023	Ni anjau pojon jaikenta pwarado , kitail nikinik o jalidier pan kapun , lao pojon pan kajanjaleda .
48003024	Ari , kapun atail jaunpadak , lao Krijtuj pwarado , pwe kitail en pun kila pojon .
48003025	A pojon lao pwarador , kitail jolar mi pan jaunpadak o .
48003026	Pwe komail karoj jeri en Kot , ki pojon Krijtuj Iejuj .
48003027	Pwe komail me paptaijer on Krijtuj , komail likaui kidar Krijtuj .
48003028	Jolar men Juj de Krik , jolar ladu de me maioda , jolar ol de li komail karoj dupeneta ren Krijtuj Iejuj .
48003029	A ma komail japwilim en Krijtuj , nan komail pil kadaudok en Apraam , o jeri jojo duen inau o .
48004001	A iet me i men inda : Jojo men arain a jeri , a jo toror jan ladu men , ari jo , a kaun en meakaroj .
48004002	A kin upa on jaunpadak o jaunkoa kan lao lel anjau me jam a kileledier .
48004003	Iduen kitail ni atail kijin jeri , kitail kin upai on padak en jappa kan .
48004004	A anjau lao leler , Kot ap kotin poronedo japwilim a Ol , me ipwidi jan ren li amen , ap mi pan kapun o .
48004005	Pwen kajaledoka ir ala , me mi pan kapun , pwe kitail en wiala japwilim a jeri .
48004006	Komail ari jeri kan , i me Kot ap kotin poronedo Nen en japwilim a Ol nan monion atail , me kin likelikwir : Apa Jam !
48004007	Ari , jolar ladu men , pwe jeri ta ; a ma jeri nan pil jeri jojo en Kot .
48004008	A ni anjau o me komail jaja Kot , komail papaer me kaidin udan kot akan .
48004009	A metet komail ajalar Kot , o Kot me kotin mani komail melel , menda komail pil japal lan lamalam jued o jakanekan , me komail men pur on papa ?
48004010	Komail kin kajarauiela ran akai , o jaunipon kai , o anjau kai , o jaunpar kai .
48004011	I non kin komail , pwe ele ai dodok on komail jota pan kadepa .
48004012	Ri ai kan , i nidinidi kin komail , en dueta nai , pwe nai kin dueta komail , pwe jota me jued kot , me komail wiai on ia er .
48004013	A komail aja due i maj o , me i padaki on komail er ronamau ni ai luet en pali uduk .
48004014	O komail jota mamaleki ai jonejon ni uduk ai o tata kin ia ; a komail apwali ia la dueta nai tounlan en Kot amen , de dueta Iejuj Krijtuj .
48004015	Iaduen wan omail pai ni anjau o ! Pwe i kadede duen komail , ma a kak pa omail , komail pan pwadika jan por en maj omail ap ki on ia .
48004016	Iaduen , i wiala omail imwintiti , pweki ai lokaia melel on komail .
48004017	Arail nanantion rapaki komail me jota mau ; irail men kamueit kitail pajan , pwe komail en id idauen irail .
48004018	Me mau anjau karoj en nantion me mau kan , a kaidin ta ni ai mi re omail .
48004019	Nai jeri kan ! I naitik japal komail ki madak , lao Krijtuj kawuk komail la on pein mom a .
48004020	I men mi re omail anjau wet o men kawukila nil ai , pwe i jajalar ir omail .
48004021	Komail , me kin men mi pan kapun o , indan ia , ma komail jota kin ron kapun o ?
48004022	Pwe a intinidier , me nain Apraam putak riamen mia , amen jan ren na lidu , a amen jan ren me maioda .
48004023	A me jon ren lidu ipwiki uduk , a me jan ren me maioda , ipwiki inau en Kot .
48004024	Mepukat karajepa eu , pwe met inau riau , eu jan ni nana Jinai , me kin naitiki on na kan papa , i me Akar .
48004025	Pwe Akar nana Jinai nan Arapien , me rajon Ierujalem en met , o kin lidilidui ian na jeri kan .
48004026	A Ierujalem , me mi poa , me maioda iei in atail .
48004027	Pwe a intinidier : Pereperen koe me li dapwan , me jota kin naitik , kadailon o werida koe , me jo kaipwi on , pwe nain li dapwan jeri kan me toto jan me a warok mia .
48004028	A komail ri ai ol akan , me rajon Ijaak , me jeri en inau kan .
48004029	A duen maj o , me ipwiki uduk , me kailonki me ipwiki Nen o , iduen anjau wet .
48004030	A da me kijin likau o majani ? Kajela li lidu o na putak ! Pwe putak en lidu jota pan ian nain li me maioda jojoki .
48004031	Ari ri ai kan , kitail jota jeri en lidu , pwe nain me maioda .
48005001	KOMAIL ari dadaurata en Krijtuj a kotin kamaioda kitail , komail ari kalaka pein komail , pwe komail der pur on ni omail kanaudok .
48005002	Kilan , nai Pauluj indai on komail , ma komail pan ian jirkomjaij , nan Krijtuj jota pan katepai on komail .
48005003	I pil kadede on aramaj karoj , me pan jirkomjaijela , i en kapwaiada kapun pokon .
48005004	Komail , me men pun kila kapun o , muei janer Krijtuj o pup wei janer mak .
48005005	A kit kin auiaui ren Nen ki pojon kaporopor en pun .
48005006	Pwe ren Krijtuj Iejuj jirkomjaij de jojirkomjaij jota meakot , pwe pojon ta , me kin janjaleki dodok en limpok .
48005007	Komail taner mau , ij me karompwa komail , pwe ender peiki on melel ?
48005008	I jon en kaweid jota kin tapi jan me molipe komail er .
48005009	Kalap kij kin kamutala dolepa karoj ;
48005010	I kaporoporeki ren Kaun o me komail jota pan wia eu lamalam toror . A me kin kapin komail da , pan lodi on kapun o , jota lipilipil ij i .
48005011	A nai , ri ai kan , ma i poden padaki duen jirkomjaij , menda i kankaneranirla ? Pwe ma iduen , a jolar men kamakar pan lopu .
48005012	I men irail me kin kawe komail la , ren pil kawela pein irail .
48005013	A ri ai kan , komail paeker on maio , komail der men maio , pwe tiak en pali uduk en pwaida , a komail papa amen amen ni limpok .
48005014	Pwe kapun pon kapwai pan majan ta ieu : Koe en pok on men imp om due pein uk .
48005015	A ma komail pakolok kaokaoe amen o amen , kalaka , pwe komail de momela .
48005016	A nai inda : Aluki Nen komail ap jota pan kapwaiada inon jued en uduk .
48005017	Pwe uduk kin inon ion me toror jan Nen , a Nen kin kotin inon ion me toror jan uduk , a ira paronaron pena , iei me komail jota wia kida , me komail kin men wia .
48005018	A ma Nen pan kotin kalua komail , komail jota mimi pan kapun .
48005019	Wiawia kan en uduk me janjal . Iet akan : Nenek , jamin , monepil ,
48005020	Poni on ani mal , wun ani , kailuk , akatat , luak , makar , akamai , kamauouo , padak likam .
48005021	Peirin , kamom joko , kaped en mana ape . Iran mepukat i padaki on komail er maj o , me irail , me kin kapwaiada mepukat , jota pan jojoki wein Kot .
48005022	A iet akan wa en Nen : Limpok , peren , popol , kanonama , kadek , kamau , pojon , opampap liki jan me jued .
48005023	Jota kapun pan mepukat .
48005024	A me japwilim en Krijtuj , kalopuelar uduk ianaki tiak jued o inon jued akan .
48005025	Ma kitail memaureki Nen , kitail en pil alualuki Nen o .
48005026	Kitail der inon ion wau ren aramaj , o der kamoronada on amen amen , o der peipeirin amen amen .
48006001	RI ai kan ma aramaj amen pan lodi on me jued kot , komail , me nenin kajapaledo i ni nen en opampap , ap majamajan pein uk , pwe koe ender pil lodi on jonejon .
48006002	Pelikitki pena nan pun omail katoutou pamail , pwe iduen komail pan kapwaiada kapun en Krijtuj .
48006003	Pwe ma amen lamelame , me i meakot , nan a kin kotaue pein i , pwe jota i meakot .
48006004	A amen amen en kajajon on pein a wiawia , ap pan juaiki pein i , a kaidin amen aramaj .
48006005	Pwe amen amen en pein wa audepa .
48006006	A me kin padakki majan o , en kida jon en mau karoj on i , me kin padaki i .
48006007	Komail der kiki on , me komail pan kak piti Kot , pwe meakot aramaj kin kamoredi on , i me a pan dolun jan .
48006008	Pwe me kin kamoredi on ni uduk a , a pan dolun jan ni uduk a men joredi ; a me kin kamoredi on Nen , a pan tunole jan ren Nen maur joutuk .
48006009	Kitail der panaki atail wiawia mau kan , pwe ni anjau me kon on , kitail pan dolun , ma kitail jota pan panadar .
48006010	Ma a kak pa atail , kitail en wia mau on karoj , a maj on kijan me pojon akan .
48006011	Kilan duen kijin likau laud , me i intin won komail er ki pein pa i .
48006012	Ir me kin men lolok mau ni uduk , kin inon ion komail en jirkomjaijelar ; pwe irail ender kamekame ki lopu en Krijtuj .
48006013	Pwe pein irail me jirkomjaijela , jota kin kapwaiada kapun , a irail kin men , komail en jirkomjaijela , pwen juaiki uduk omail .
48006014	A duen nai , i jota man mauki juaiki , a iet eta iran lopu en atail Kaun Iejuj Krijtuj , pweki i jappa katia jan ia o nai katia jan jappa .
48006015	Pwe jirkomjaij de jojirkomjaij jota meakot , a me kawilikapadar .
48006016	Irail karoj me inen ki wei ta padak pot et , en popol o kalanan , o on Ijrael en Kot .
48006017	Jan met kokolata jota amen en morouo on ia , pwe i wa jili ta nan war ai lip en Iejuj akan .
48006018	Mak en atail Kaun Iejuj Krijtuj en kotikot ren nen omail ri ai kan ! Amen .
49001001	PAULUJ wanporon en Iejuj Krijtuj amen pan kupur en Kot on me jaraui o lelapok kan ren Krijtuj Iejuj me mi Epijuj .
49001002	Mak o popol jan ren Kot Jam atail o atail Kaun Iejuj Krijtuj en mi re omail !
49001003	Meid iajanai Kot o Jam en atail Kaun Iejuj Krijtuj , me kapaia kin kitail lar jon en pai nenin karoj jan nanlan ren Krijtuj .
49001004	A kotin pil kitail dar re a , mon jappa jaikenta pajondier , pwe kitail en jaraui o minla mo a ni limpok .
49001005	Me pil kileledier , me kitail , en wiala japwilim a jeri ki Iejuj Krijtuj , duen a kotin kupura mauki .
49001006	Pwen kalinanada a mak lapalap , me a kotin make kin kitail ren Kompoke pa a ,
49001007	Me kotin dore kin kitail la nta o lapwadan dip akan ki a mak lapalap .
49001008	Me a kotiki on kitail ni jon en lolekon o koiok karoj ,
49001009	Ni a kotin diarok on kitail er me rir en kupur a duen a kotin kupuramauki o duen a kileledier ren pein i .
49001010	Pwen pwaida anjau lao leler en wijik penan tapwi ta ieu meakaroj , ren Krijtuj , men nanlan kan o men jappa kan on pein i .
49001011	Me pil kare on kitail jojo eu , kitail me kileledier duen kupur en i , me kin wiada meakan karoj , duen a kotin kupura ,
49001012	Pwe kitail en wiala men kalinanada i , kitail , me kaporoporeki Krijtuj ,
49001013	Me komail pil kaporoporeki murin omail roner majan en melel o ronamau en kamaur ; me pil kilele komail kidier Nen jaraui en inau , ni omail pojonlar .
49001014	Iei men kamelele en atail jojo , lao lel anjau en atail konodi maur joutuk , pwen wiala japwilim en Kot o men kapina a linan .
49001015	Ari , i lao ronadar duen omail pojon Kaun Iejuj o duen omail limpok on jaraui kan karoj ,
49001016	I jota kin dukedi jan ai danke pweki komail , o i kin tamatamanda komail ni ai kapakap akan ;
49001017	Pwe Kot en atail Kaun Iejuj Krijtuj , Jam en linan , en kotiki on komail nen en erpit o kaudial , pwen ajada i ,
49001018	O kotin kamaraini maj en monion omail , pwe komail en kak dedeki kaporopor en omail paeker , o linan laud en jojo , me onoper on jaraui kan ,
49001019	O a manaman kaualap on kitail , me pojonlar , duen a dodok manaman ,
49001020	Me a kotin kajanjaledar ren Krijtuj ni a kotin kaiajada i jan ren me melar akan , ap kajapwiladan pali maun nanlan ,
49001021	Ilela jan meakan karoj , o manaman karoj , o kelail o men poa kan o mar karoj , kaidin ni muei wet eta , pwe pil ni muei kokodo .
49001022	O a kotiki on meakaroj pan aluwilu a kan , o kotin kajapwiladan tapwin meakaroj ren momodijou ,
49001023	Iei war a , iei kadir pan me kadirela meakaroj .
49002001	PIL dueta komail ni omail melaki japun o dip akan ,
49002002	Me komail dadaureki maj duen tiak en jappa et , o duen wiawia en jaupeidi o , me manaman pan lan , iei nen o , me kin dodok ren jeri jopeik kan anjau wet .
49002003	A kitail karoj pil weweid nan pun arail maj o ni inon en uduk atail , o kapwaiada inon en uduk o lamelam , o kitail me udan jeri en onion akan dueta me tei kan .
49002004	A Kot , me dir en kalanan , pweki a limpok me a kotin pok on kitail lar ,
49002005	Nin dokan atail melaki japun kan , nan a kamauri kitail dar ki Krijtuj , pwe mak o , me komail dore kila ,
49002006	O pil kotin kamaur kitail dar o kotin kajapwil kitail dan nanlan ren Krijtuj Iejuj ,
49002007	Pwe a en kotin kajanjaleda a mak o kalanan lapalap ni muei kokodo on kitail ren Krijtuj Iejuj .
49002008	Pwe ni pojon komail kamaur kilar mak ; a kaidin pweki pein komail , a pai eu ren Kot ,
49002009	Kaidin ki wiawia kan , pwe jota amen en akjuaiki .
49002010	Pwe japwilim a dodok kitail , me wiauier ren Krijtuj Iejuj on wiawia mau kan , me Kot kotin kaonopadan kitail er , pwe kitail en dadaurata .
49002011	Komail ari tamatamanda , me komail men liki maj o , me aluki uduk pwel , men kaindinda jojirkomjaij ren me jirkomjaij , me kin wiaui ni uduk manin pa .
49002012	Pwe ni anjau o komail likin Krijtuj , o likin pai en Ijrael , o likin inau en jojo kan ; i me jota omail kaporopor o jota omail Kot ni jappa wet .
49002013	A komail me doo wei jan mepukat maj o , a anjau wet komail me korendor o mi ren Krijtuj Iejuj pweki ntan Krijtuj .
49002014	Pwe i atail popol , me wia kin ira eu , o me kotin kawela kel o , me mi nan pun ara ,
49002015	Ni a kotiki jan imwintiti re ’ra ki pali uduk a . Iei kapun o me audekier kujoned akan , pwe en kotin wia kin ir ala aramaj kap ta men on pein i .
49002016	Pwen kalolamaui on Kot ira ni war ta ieu pan lopu murin a kotin tiakedi imwintiti ki lopu .
49002017	O a kotidoer padaki popol on komail , me doo wei jan , o popol on me koren akan .
49002018	Nan pweki i kita karoj kak tu on Jam ki Nen ta ieu .
49002019	Komail ari jolar men liki o men wai , a me pweledan akan ianaki jaraui kan o kijan penainai en Kot .
49002020	Me kakauda pon pajon en wanporon o jaukop akan , a pein Iejuj Krijtuj me takain pukakaim .
49002021	I waja kajukajuk kin koda jan ia , wiala tanpaj jaraui en Kaun o ,
49002022	Me komail pil ian kokon penan mol en Kot ren Nen .
49003001	I me nai Pauluj en Iejuj Krijtuj a jalidi men pweki komail men liki kan ,
49003002	Due me komail ronadar iran ai koa dodok en mak en Kot , me i aleer pweki komail .
49003003	A kaudial eu , me kajanjale on ia , me rir akan , duen ai intin motomot on komail er nin tapi o
49003004	Ari , ma komail pan wadok , komail ap pan diar , duen ai lolekon ni me rir akan ren Krijtuj .
49003005	Me jota kadiarok on aramaj akan ni muein maj o , ap kadiarok on japwilim a wanporon o jaukop jaraui kan ren Nen :
49003006	Pwe men liki kan en ian jojo o ian kijan war a , o ian a inau ren Krijtuj Iejuj ki ronamau ,
49003007	Me nai wiala papa men duen ai pai en mak en Kot , me i aleer ki a manaman lapalap .
49003008	Nai , me tikitik jan jaraui kan karoj , aleer mak wet , en padaki on men liki kan duen kapwapwa lapalapia en Krijtuj .
49003009	O pwen kamaraini amen amen duen koa dodok en rir akan , me nekinek jan nin tapin kaua ren Kot , me kotin kapikadar meakan karoj ,
49003010	Pwe anjau wet men poa kan o me manaman akan , me kotikot nanlan , en ereki momodijou jon en erpit en Kot karoj .
49003011	Duen kupur a , me a kotin kileledier ni tapin kaua ren Krijtuj Iejuj atail Kaun .
49003012	Pweki i me kitail pil kak aimaki tu on Kot ni atail kaporopor o pojon i .
49003013	Nan i me i men poeki , komail ender motot ki ai kamekam kin komail , pwe men kalinanada komail .
49003014	I me i kin kelepuki on Jam en atail Kaun Iejuj Krijtuj ,
49003015	Me mar en penainai pokon nanlan o jappa tapi jan ia .
49003016	Pwen kotiki on komail manaman , duen a kapwapwa en a linan , en kelaileki Nen i nan pali lol en aramaj ,
49003017	Pwe Krijtuj en kotikot nan monion omail pweki omail pojon , pwe komail en tenedi o jondi ni limpok ,
49003018	Ap kak on ian jaraui kan karoj dedekida tälap , o aned , o lol , o ile ;
49003019	O en pil ajada limpok en Krijtuj , me jikida jan erpit karoj , pwe komail en direki kupur en Kot karoj .
49003020	A i , me manaman on wiada , me lapa jan atail poeki o lamelame duen o manaman o , me kin dodok lol atail .
49003021	Linan en ko on i ni momodijou pan Krijtuj Iejuj kokolata joutuk . Amen .
49004001	NAI en Kaun a jalidi men , kin panaui komail , pwe komail en kekeid inenweita ni koa eu , me komail paeker on ,
49004002	Ni karakarak melel , o opampap , o kanonama , o limpok pena nan pun omail .
49004003	Ankelail on wia minimin eu ni Nen jaupena ki jal en popol .
49004004	War ta ieu , o Nen ta ieu , duen me komail paeker on ni kaporopor ta ieu , en omail paeker on .
49004005	Kaun ta men , pojon ta ieu , paptaij ta ieu ,
49004006	Kot o Jam en karoj me ta men me kotin poedi meakaroj o daudaulole , o me kotikot lol atail karoj .
49004007	A kitail karoj aleer atail pai en mak duen jon en kupur en Krijtuj .
49004008	I me a kotin majani : Ni a kotidalan poa , a kotin jaliedi me jalidi kan , o a kotiki on aramaj pai kan .
49004009	A iaduen , ma a kotidalan poa , kaidin a pil jo kotidilar pa jed , waja lolia maj o ?
49004010	Me kotidila , i ota , me kotida wei ileila jan nanlan kan karoj , pwen kadirela waja karoj .
49004011	O a kotin kajapwilada akai , en wanporon akan o akai en jaukop akan , o akai en waronamau kan , o akai en jilepa o jaunpadak kan .
49004012	Pwen kapunala jaraui kan on wiawia dodok eu , me pan kauada war en Krijtuj .
49004013	Kitail karoj lao lel on pojon ta ieu , o lolekon ki Japwilim en Kot , o wiala ol melel , me paroki on Krijtuj ni a unjokela ,
49004014	Pwe kitail en jolar tau en jeri pwelel , me mokimokideki jili padak likam , me kin pwai kida kotaue en aramaj akan o ar likam , o widiwidin me re kin wiada , pwen kaweid japun .
49004015	A kitail en melel ni limpok , ap kakairida ni jon karoj on Krijtuj , me tapwi o .
49004016	Me war pon kakauda jan o kokon akan karoj kateneten pena ia ; a kokon pukat papa pena , duen dodok en kokon akan eu eu , duen ar itar on , iduen war o kin kakairida o maular ni limpok .
49004017	I me i indai on komail o kadede kila Kaun o , me komail ender weweid dueta men liki kan kin wia ni aklapalap en nen ir .
49004018	Me nen arail rotorotalar , o re jan maur en Kot , pweki ar jololekon me mi lol arail o pweki monion arail kapitakailar .
49004019	Me jolar pam waja , ap mueid on pein irail , en dender o inon ion kapwaiada jon en jaut akan karoj .
49004020	A kaidin iduen , me komail ajadar ren Krijtuj .
49004021	Ma komail roner duen i o padakki i , me tiak melel mi ren Iejuj .
49004022	Komail ari muei jan tiak en maj o aramaj marin , me kin kawe kila pein i inon jued .
49004023	A komail en kawilikapada nen omail !
49004024	O danwar anekila aramaj kap , me wiauier duen kupur en Kot , ni melel o pun o jaraui .
49004025	I me komail en kajela likam amen amen ap lokaia melel on men impa , pwe kitail jau ta ieu .
49004026	Ni makar komail der wia dip , o katipin der kirila mon omail injenemaula .
49004027	Ender duki on tewil o !
49004028	Me pirap , ender pur on pirap , a mak eta , en dodok , kadokeki pa kan dipijou mau , pwen kaonop da kijakij on me jamama kan .
49004029	Kajoi jaut ender ko wei jan nan au omail , a men kamau , pwen papaki on me karon akan me mau .
49004030	Komail der kamauke Nen jaraui en Kot , me komail kilelekier on ran en kajapaledo !
49004031	A limelimek jued , o linaranar , o makar , o men pei , o lalaue en doo wei jan komail , o pil jon en jued karoj .
49004032	A komail en kadek pena , o poka pena , o mak pena amen amen , dueta Kot kotin maki on komail ren Krijtuj .
49005001	KOMAIL kaalemoni Kot dueta jeri kompok kan .
49005002	O kekeid ni limpok dueta Krijtuj , me kotin , pok on kitail , ap kotin jokonpaude kin kitail , pwen wiala kijakij o mairon eu , me kin pomau on Kot .
49005003	A nenek , o jon en jaut karoj , o norok kapwa ender man pwaida re omail , duen me kon on jaraui kan .
49005004	Pil der lokaia jued , o kaman , o lokaia mal , me jota kon on , a iet : Komail en danke .
49005005	Mepukat komail en aja o dedeki , me jota me nenek , de jamin , de me norok kapwa , me poni ani tikitik , pan kak jojoki wein Krijtuj o Kot .
49005006	Jota amen en kotau ki komail lokaia mal , pwe mepukat kin kareda onion en Kot on jeri jopeik kan .
49005007	Komail ender kij arail .
49005008	Pwe maj o komail me rotorot , a met komail marainlar ren Kaun o ; weweid wei duen jeri en marain akan .
49005009	Pwe wan marain mepukat : Kamau , o pun o melel .
49005010	O kajauiada , me kin kaperenda kupur en Kaun o .
49005011	O der waroki on wiawia jued en me rotorot akan , a mak eta , en kapun on irail .
49005012	Pwe me re kin wiada waja rir , me jued o jota mau on , en inda .
49005013	A karoj me pan kajanjaleda , pan kadiarok kida marain , pwe marain kin kajanjaleda meakaroj .
49005014	I me a kotin majani : Pirida koe me mamair , o paurida jan ren me melar akan , a Krijtuj pan kamarain uk ada .
49005015	Kalaka , pwe komail en keid ineneweita , kaidin duen me lolepon a duen me lolekon kan .
49005016	Audaud anjau mau , pweki ran akan me jued .
49005017	Komail ari ender lamponla , a en lolekon , pwe i duen kupur en Kaun .
49005018	Ender kamom wain , pwe a kin kareda tiak jued , a komail en direki Nen .
49005019	O jauaj pena ki pjalm , o kaul en kapin , o kaul nenin ; komail kaul o kajan on Kaun o nan monion omail .
49005020	Danke kaukaule Kot o Jam ni mar en atail Kaun Iejuj Krijtuj .
49005021	O papa komail pena amen amen ni majak dol en Krijtuj .
49005022	Komail li akan , udi on pein omail warok kan dueta on Kaun .
49005023	Pwe ol o me tapwin a paud , dueta Krijtuj me tapwin momodijou , o i me Jaunkamaur pan war a .
49005024	A duen momodijou kin udi on Krijtuj , iduen li akan en udi on ar warok kan ni meakaroj .
49005025	Komail ol akan pok on pein omail warok kan , dueta Krijtuj kotin pok on momodijou o kotiki don i pein i .
49005026	Pwen kajarauiala i , o kamakelekeleda i ki pil o , iei a majan .
49005027	Pwen kajanjale don pein i momodijou linan , me jota topala o omrok ape , a me jaraui o jo kaopa kot .
49005028	Nan iduen ol akan en pok on ar warok kan dueta pein war arail akan . Me kin pok on a warok , kin pok on pein i .
49005029	Jota amen kin juedeki pein uduk a ; pwe a kin kamana o kanainai eta , dueta Krijtuj kin kotin apwali momodijou .
49005030	Pwe kitail me kajan en war a , o uduk a , o a kokon akan .
49005031	I me aramaj o pan muei jan jam a o in a , ap muei on a paud , ira ari pan uduk ta ieu la .
49005032	Meid kaponepon lapalap eu ; a nai kaparokki duen Krijtuj a warokeki on momodijou .
49005033	Pil dueta komail , amen amen komail en pok on a warok dueta pein i , a li o en kakaki a warok .
49006001	KOMAIL jeri kan peiki on me wia komail ada pan Kaun o , pwe i me pun .
49006002	Kakaki jam om o in om , iei tapin kujoned , me inaupa mia ,
49006003	Pwe koe en injenemau o pil maur warai nin jappa .
49006004	Komail jam akan der kamakar mal noumail jeri kan , kakair irail ada ni kaian mau o panau on Kaun o .
49006005	Komail ladu kan en oke omail jaumaj akan ni pali uduk ni majak o rerer o pil ni tiak en karakarak en monion omail dueta on Krijtuj .
49006006	Kaidin janjal mon aramaj eta , pwen konekon re ’rail , a en dueta ladu en Krijtuj , me kin pereperen wiawia kupur en Kot jan monion omail .
49006007	O komail en papa mau , pwe on Kaun o , a kaidin on aramaj akan .
49006008	Pwe komail aja , me mau kot , me amen pan wiada , Kaun pan katini on i jota lipilipil ij i , ma ladu de me maioda amen .
49006009	O komail jaumaj akan en wia dueta on irail , o der jakone irail , pwe komail aja , me arail o pil omail Jaumaj kotikot nanlan , o a jota kotin lipilipil aramaj amen .
49006010	Ikmuri ri ai kan komail kelaileki Kaun o ni a manaman .
49006011	Purion tatan mauin karoj en Kot , pwe komail en kak kelail palian tewil a widiwidin kan .
49006012	Pwe kaidin uduk o nta , me kitail en pei on , a on jaupeidi o manaman akan , o on jaumaj en jappa kan , me kin kakaunda nan rotorot wet , o on kaun nenin en lan akan .
49006013	Ari , pweki mepukat komail en ale tatan mauin karoj en Kot , pwe komail en kak kelail ni ran jued , o kajinenda murin omail kapwaiadar meakaroj .
49006014	Komail ari kajinenda , luke pamail en katenetenki melel o pereki pere pan maramara me pun .
49006015	O nä omail en kitekit pena , pwen onop on wa jili ronamau en popol .
49006016	A pil eu pan ko on mepukat : Komail ale perepa en pojon , pwen kakun kila katieu kijiniai en me jued o .
49006017	Komail pil ale lijorop en kamaur o kodlaj en Nen , me majan en Kot .
49006018	O podidi on kapakap o wia poekipoeki . Nidinidiki Nen ni meakaroj . O majamajan , o poden kapakapaki jaraui kan karoj .
49006019	O kapakapa kin ia , pwe i en nil meledok o au ai en jara pajan ai ainar en kaweweda me rir en ronamau .
49006020	Me nai jaunpadakepa , me jalidier , pwe i en kelail on padapadaki , duen me kon on .
49006021	A pwe komail en aja ir ai kan , o me i kin wiada , ri atail kompok Tikikuj o papa lelapok en Kaun o , pan padaki on komail meakaroj .
49006022	I me i kadarala , pwe komail en ajadar ir at akan , o pwe i en kamait monion omail .
49006023	Popol on ri atail , o limpok ianaki pojon jan ren Kot Jam o Kaun Iejuj Krijtuj !
49006024	Mak en mimi ren karoj , me kin pok on atail Kaun Iejuj Krijtuj kokolata !
50001001	PAULUJ o Timoteuj ladun Iejuj Krijtuj on me jaraui kan karoj en Krijtuj Iejuj o pijop o jaunkoa kan nan Pilipi .
50001002	Mak o popol jan ren Kot Jam atail o Kaun Iejuj Krijtuj en mi re omail !
50001003	I kin danke ai Kot ni ai tamatamanda komail .
50001004	I me i kin wiada ni ai kapakap kin komail anjau karoj , o i kin kapakap ni pereperen .
50001005	Pweki omail dadaurata ronamau jan ni tapi o kokodo lel met .
50001006	O i kamelele me i , me tapiadar wiawia mau eu re omail , pil pan kanikiela lao lel ran en Iejuj Krijtuj .
50001007	Me pun i en kamelele mepukat duen komail karoj , pwe i kin kolekol komail nan monion i ni ai jalidi wet , waja i kin kaweweda o kadededa ronamau ; a komail karoj kin ian ia kapwaiada mak wet .
50001008	Pwe Kot ai jaunkadede , duen i kin loleiteki komail pan kupur en Krijtuj Iejuj .
50001009	O me i pil kapakapaki pwe omail limpok en lapalapala kakairida ni lolekon o lamalam akan .
50001010	Pwe komail en kajauiada , da me mau jan karoj , pwe komail en melel o pun lao lel ran en Krijtuj .
50001011	O direki wan pun kan , me kin wiaui ren Iejuj Krijtuj men kalinanada o kapina Kot .
50001012	Ri ai kan , i men , komail en aja ir ai , me dialan kaindindar ronamau ,
50001013	Nan i ai jalidi kan pweki Krijtuj , me pwarapwaradar nan im en monjap o waja karoj .
50001014	O ri atail toto pan kupur en Kaun , me ainar kidar ai jalidi kan , ap aima jan maj o , en padaki majan en Kot ap jo majak .
50001015	A akai kin padaki duen Krijtuj akpeirin , o akamai , o akai jan nan ar inon mau .
50001016	A met akan ni limpok , pwe re aja , me nai jalidier , pwen kadede pan ronamau .
50001017	Irail kin padaki duen Krijtuj kapei lokaia o jo melel , re kiki on , me re pan kalaudela ai jalidi kan ;
50001018	A pil menda ? Pwe Krijtuj kin lolok jili ni jon karoj , ma ni akamai de ni melel , i me i peren kida , ei i pan pereperen .
50001019	Pwe i aja , mepukat pan kare on ia maur joutuk ki omail kapakap o jauaj pan Nen en Iejuj Krijtuj .
50001020	Duen ai inon ion , o auiaui , o kaporoporeki , me i jota pan namenokala ni eu jon . A duen maj o , iduen anjau wet Krijtuj en kapinan laud ni war ai , ma ni ai pan memaurata de mela .
50001021	Pwe Krijtuj , i maur i , o mela ai pai .
50001022	A ma i pan memaurata ni pali uduk , ai wiawia kan pan kadepa ; ari i ap jaja , da me i en pilada .
50001023	Pwe i mauki ira karoj : I inon ion mela , pwen mila ren Krijtuj , pwe i eta me mau .
50001024	A ai mimieta ni pali uduk me mau jon pweki komail .
50001025	Ari , i ap aja , me i pan mimieta re omail karoj , pwen jauaja omail peren o pojon ,
50001026	Pwe omail kapin en lapalapala ren Krijtuj Iejuj ki ai pwaralan komail .
50001027	Ari , komail weweid duen me waron ronamau en Krijtuj , pwe ma i pwaralan komail , de ni ai doo , i en ron , me komail keleki nen ta ieu , o komail lamalam ta pot , i ian kelail dodok on ronamau ki pojon .
50001028	O komail ender waponki , me kin palian komail akan , pwe i kajanjale pan arail pan lokidokila , a omail pan maurela ; a mepukat jan ren Kot .
50001029	Pwe a muei on komail er pan kupur en Krijtuj , kaidin pojon eta , pwen pil kalokolokeki i ,
50001030	Pwe komail kin wia pei ota , me komail kilaner re i , o me komail kin ron duen nai .
50002001	MA panapanau eu ren Krijtuj mia , ma kamait en limpok , ma jau pena en Nen , ma limpok melel , o kadek jan nan nen omail ,
50002002	Komail ap kaunjokela ai peren ni omail lamalam ta pot , o limpok ta ieu , o min ta ieu , o inon ion jon ta ieu ,
50002003	O der aklemai o der wia meakot ni aklapalap a ni karakarak , amen en kakaki amen mo a .
50002004	Amen amen ender apwali pein a dipijou kan , a amen amen en apwali en akai ar dipijou .
50002005	Pwe i tiak en mi re omail , me pil mi ren Iejuj Krijtuj .
50002006	Me mom en Kot , ap jota men ale on pein i en dueta Kot .
50002007	Ap akamaleki pein i o wiala ladu men o jon en aramaj akan .
50002008	O kotin janjaleda ni mom en aramaj , o kajapwilidi pein i , o ni a kotin peiki on lel mela , ei lel mela ni lopu .
50002009	Nan i me Kot kotin kajapwilada i waja ileile , o kotiki on i mar eu , jikida jan mar karoj .
50002010	Pwe karoj en kelepukidi ni mar en Iejuj , me mi nanlan o nin jappa o pan jappa .
50002011	O lo karoj en kadedeki , me Iejuj Krijtuj me Kaun pwen kalinanada Kot Jam .
50002012	Ari kompoke pai kan , duen omail okoke kokodo , kaidin ni omail wokaren ia do , a me jikidar anjau wet ni ai doo , en pere ki , o lomwiniki kadokedoke kamaur pamail .
50002013	Pwe Kot me kotin wiada karoj nan lol omail : Inon o kapwaiada duen kupur a .
50002014	Komail wiada meakaroj jo , lipanede o jo peikajal .
50002015	Pwe komail en pun o melel o jeri en Kot akan , me jo lol riapot nan pun en di jued o japun , me komail jer janjal nan pun arail , dueta jer en jappa kan .
50002016	Kajanjaleda majan en maur , pwen kapin pa i ni ran en Krijtuj , pwe i ender tan mal de dodok mal .
50002017	A ma i dueta mairon urak eu wudoki on mairon o dodok en omail pojon , i kin peren kida , o i pan ian komail karoj pereperen .
50002018	I me komail en pil perenki o komail en ian ia pereperen .
50002019	A i kaporoporeki Kaun Iejuj , me i pan madan kadar won komail Timoteuj , pwe i en pil injenemau , i lao aja ir omail .
50002020	Pwe jota amen mi re i , me dueta i , me kin apwali komail melel .
50002021	Pwe karoj kin rapaki me pein ar , a kaidin me japwilim en Krijtuj .
50002022	A komail aja , me a tiak me pun , pwe a jauaja ia ni ronamau dueta jeri men on a papa .
50002023	I me i kaporoporeki , me i pan kadarala eden , i lao aja ir ai .
50002024	A i liki Kaun o , me pein nai pil pan pwara wei madan .
50002025	A i lamedar , me mau en kadarlan komail ri ai Epaprotituj me ai warok ni ai dodok o ai peipei , iei omail men en kadar , o me papa ia ni ai jamama .
50002026	Pwe komail aja , a non kin komail melel , o a patauki melel omail ronadar , me a jomau .
50002027	Melel , a jomau meid laud , koren ion mela . A Kot me kotin kupuredar i ; a kaidin i eta , pwe pil nai , pwe i de paiola pokon .
50002028	A i madan kadarala i , pwe komail en kilan i , ap peren kida , o ai injenjued en pil tikitikela .
50002029	Komail ari kajamo i ni Kaun o popol , o wauneki me dueta i kan .
50002030	Pweki wiawia en Krijtuj a koren ion mela , ni a jota kajampwaleki pein maur i , pwen jauaja ia wiliandi komail .
50003001	A PIL eu ri ai kan , komail en perenki Kaun o ! I kin intin won komail jon ta ieu anjau karoj , ari jo , i me i jota injenjuedeki , pwe a kin kakelaile kin komail .
50003002	Kalaka kidi kan ! Kalaka toun dodok jued akan ! Kalaka jon en jirkomjaij jued !
50003003	Pwe kitail , me kaudok on Kot ki nen o juaiki Krijtuj Iejuj , o jo kaporoporeki uduk , me jirkomjaij .
50003004	Ari jo , men juaiki uduk pil , mi re i . O ma amen kin lamelame , me a kak juaiki uduk , a nai kak laud jan .
50003005	Pwe nai jirkomjaijelar ni auel en ran , nai kijan men Ijrael o kainok en Peniamin , o men Ipru amen me tapi jan men Ipru , a nin tiak en kapun Parijär amen .
50003006	A nai nantion mepukat lao lel on kaloke momodijou kan , o ni ai kapwaiada tiak en kapun , nai me pun melel .
50003007	A me pai on ia , i mamaleki pweki Krijtuj .
50003008	Iei melel , i mamaleki meakaroj pwe meid kajampwal en dedoki Krijtuj Iejuj ai Kaun , i me i muei jan karoj o wia pwel kilar , pwe i en anekila Krijtuj .
50003009	O i en kadiarokada re a , me jota pein ai pun , me pwili jan kapun , a me pwili jan pojon Krijtuj , iei pun , me Kot kotin wadok on pojon .
50003010	Pwe i en dedeki i o manaman en a iajadar , o ai warok ki on kalokolok pwe i en duela a matala .
50003011	Pwe i en konodi maureda jan ren me melar akan .
50003012	Kaidin likamata i konodier de nai unjokelar ; a i kin dadaurata , pwe i en konodi murin Krijtuj Iejuj kotin kono ia dier .
50003013	Ri ai kan i jota lamelame , me i konodier ,
50003014	A iet eu , me i kin wiada : I likidmaliela men likin jakeri , ap inon ion meakan , me mi moa , o i kilekilan ap tan won kilel o , me mi moa , iei katin , me Kot kotin kileledi on ia ren Krijtuj Iejuj .
50003015	Ari karoj me unjokelar , en lamelame due met . A ma komail wuki jan meakot ni lamalam , Kot pan kotin kadiarok on komail .
50003016	A me kitail konotier , kitail en inenki wei eta ni lip ota .
50003017	Ri ai kan idauen ia do , o ale jan me kin kekeid wei duen me komail kilaner re at .
50003018	Pwe pan pak toto i indan komail er duen me toto , me kin kekeid wei , a met i indan komail ki janejan , me irail imwintiti pan lopu en Krijtuj ,
50003019	Me pan lokidokila ni imwi ’rail , me wia aniki kaped arail , me ar wau pan joredi , me kin paieki dipijou en jappa .
50003020	A deu atail mi nanlan , waja me je kin auiaui Kaun Iejuj Krijtuj atail Jaunkamaur pan pwarado jan ia .
50003021	Me pan kotin kalinanada war atail pwel , pwen raj on war a linan ki manaman , me a pan kotin kaloe kidi meakan karoj .
50004001	ARI ri ai kompok kan , ai peren o ai linan komail , katenetendi ren Kaun o kompoke pa i kan !
50004002	I panaui Ewodia o i panaui Jintike , pwe ira en minimin pena ren Kaun o .
50004003	O i pil poeki re omui ai warok melel , jauaja ira , me ian ia er dodok ni ronamau , ianaki Klemenj o ai warok tei kan , me arail mar akan mi nan puk en maur .
50004004	Komail peren ki Kaun o anjau karoj ! I pil pan indada : Komail pereperen !
50004005	Komail kadek on aramaj akan karoj , Kaun o me kotin korendor .
50004006	Komail der patauki meakot , a komail kajale on Kot meakaroj me komail inon ion ni omail kapakap o nidinid ki danke .
50004007	O popol en Kot , me lapa jan lolekon , pan apapwali monion omail o omail lamelam ren Krijtuj Iejuj .
50004008	Pil eu ri ai kan , karoj me melel , karoj me kon on , karoj me pun , karoj me min , karoj me kajelel , karoj me kalok mau , o ma pil eu tiak mau de men kapin , komail ap madamadaua due !
50004009	Meakan , me komail padakkier o aleer , o ronadar , o kilaner re i , i me komail wia , a Kot en popol ap pan kotikot re omail .
50004010	A nai me perenki Kaun o kaualap , pweki ni anjau wet omail apwali ia me tapwendar ; ari jo , komail apwali ia anjau karoj , a anjau kij komail jota kak on .
50004011	I jota inda mepukat pweki ai jamamalar , pwe i kin injenemau ni ai jamama o ni ai kapwapwa .
50004012	I ajada duen tiak en jamama o duen tiak en kapwapwa . Nai koiokki meakaroj o jon karoj , i kak metier o men manadar , o muei met o tutupok .
50004013	I kak on meakaroj , pweki i , me katin ia da .
50004014	Ari jo , me mau omail apwali ia la ni ai paiolar akan .
50004015	A komail men Pilipi pil ajaer , me jota momodijou apapwali ia ni meakaroj dueta komail jan ni tapin ronamau , ni ai ko wei jan Majetonien .
50004016	Pwe komail kijakij don ia pan riapak ni ai jamamalar nan Tejalonik .
50004017	Kaidin kijakij , me i kin rapaki , a i kin rapaki wa , pwen kalaudela noumail kijin likau .
50004018	Pwe me mi re i itar on ia , op il laud jan . Muei met mi re i , ni ai aleer omail kijakij ren Epaprotituj . Meakan raj on pomau eu o mairon mau eu , me kon on Kot .
50004019	A ai Kot pan kotin kaitar omail jamama duen a kapwapwa ni linan ren Krijtuj Iejuj .
50004020	A linan en ko on Kot o Jam atail kokolata ! Amen .
50004021	Ai ranamau on jaraui kan karoj ren Krijtuj Iejuj . Ri atail akan , me mi re i , kin ranamau won komail .
50004022	Jaraui kan karoj kin ranamau won komail , pil toun im en Jija mon karoj .
50004023	Mak en atail Kaun Iejuj Krijtuj en mi ren nen omail ! Amen .
51001001	PAULUJ wanporon en Krijtuj Iejuj amen pan kupur en Kot o ri atail Timoteuj ,
51001002	On ri at jaraui o lelapok ren Krijuj akan , me mi Koloje ; mak o popol jan ren Kot Jam atail o Kaun Iejuj Krijtuj !
51001003	Kit kin danke Kot o Jam en atail Kaun Iejuj Krijtuj o kapakapa kin komail kaukaule .
51001004	Kit lao ronadar duen omail pojon Krijtuj Iejuj , o omail limpok on jaraui kan karoj ,
51001005	Pweki kaporopor eu , me nekineki on komail nanlan , duen me komail ronadar maj o ni padak melel en ronamau ,
51001006	Me lel won komail o pil jap akan karoj , o a kin wada o kakairida dueta re omail jan ni ran o , me komail ronadar o dedekier melel mak en Kot ;
51001007	Duen omail padakki jan ren Epapraj at warok kompok amen , me papa lelapok en Krijtuj on komail amen ,
51001008	Me pil kaireki don kit duen omail limpok pena ni Nen .
51001009	I me je jota kin dukedi jan at kapakapa kin komail o poekipoeki jan ni ran en at ronadar , pwe komail en direki erpit en kupur a , o komail en lolekon o koiok nenin ,
51001010	O kekeid wei duen me kon on Kaun o , o kapareda wan wiawia mau karoj , o kakairida ki aja Kot ,
51001011	O keleki kel karoj duen manaman en a linan pwen dadaurata o kanonama ki peren ,
51001012	Danke Jam o , me kotin kamau kitail lar , en ian pwaijaneki jojo en me jaraui kan nan marain .
51001013	Me kotin kapiti jan kitail manaman en rotorot , ap kotin kajau kitail don nan wein Na kompokepa ,
51001014	Me kotin dore kitail la iei lapwan dip atail ,
51001015	I me kajale pan Kot , me jo janjal , me mejeni en audepa karoj .
51001016	Pwe karoj wiauiki i , karoj me mi nanlan o jappa , me janjal o me jo janjal , ma me poe kan , de jaumaj akan , de wei kan , de manaman akan , meakaroj wiauiki i o on i .
51001017	O i me kotikot mon meakaroj o meakaroj memaureki i .
51001018	O i tapwin war a , iei momodijou , o i me tapi o mejeni en me iajadar jan ren me melar akan , pwe i en mon meakaroj .
51001019	Pwe Kot kotin kileledier me mau kan karoj en mi re a .
51001020	I ari kalolamau penan pein i meakan karoj , ma ni jappa de nanlan , ni a kotin wiada muei mau ki ntan a lopu .
51001021	O komail , me doo wei jan o imwintiti maj o ni omail lamelame o wiawia jued akan ,
51001022	A kotin kalolamau komail lar ki war a uduk ni a matala , pwen kapware kin komail da jaraui o pun o jo kadeik pa omail mo a .
51001023	Ma komail dadaurata pojon o teneten o jo mokid wei jan ni kaporopor ki ronamau , me komail ronadar , o me lolok on audepa karoj me mi pan lan , me nai Pauluj wialar papa men .
51001024	I ap perenki ai kalokolok ki komail o men kaimwijok kila uduk ai me luedi ni kamekam en Krijtuj , pweki war a , iei momodijou ,
51001025	Me i wialar papa men duen koa dodok en Kot , me i aleer pweki komail pwen ujela majan en Kot .
51001026	Iei me rir kot , me rir jan nin tapin kaua o men kaua , a met a kadiarok on japwilim a jaraui kan ,
51001027	Me Kot men kajanjaleda kapwapwa en linan en rir wet on men liki kan , iei Krijtuj me kotikot lol omail , i kaporopor en linan .
51001028	I me kit kin padaki o panepanaui aramaj karoj , o padapadaki aramaj karoj ni lolekon karoj , pwe kit en kapwareda aramaj karoj ni unjoki on Krijtuj .
51001029	I me i pil dodok kelail , duen wiawia en i me kin dodok kelail lol i .
51002001	A I men , komail en aja iran ai pei laud pweki komail , o men Laodijäa , o irail karoj , me jota kilan maj ai ni uduk o .
51002002	Pwe monion arail en kamaitala o irail en warok pena ni limpok o irail en kakairida ni ar dedeki melel duen me rir en Kot .
51002003	Pwe pai en erpit o dedeki , me okiok re a .
51002004	I me i inda mepukat , pwe aramaj amen ede kotau ki komail lokaia widin kan .
51002005	A ni pali uduk o nai me doo , a ni pali nen i nai mi re omail , i perenki o kilan omail jondi mau , o omail pojon kelail Krijtuj .
51002006	A duen omail wuki on Krijtuj Iejuj Kaun o , iduen komail en weweideki i ,
51002007	O podidi on i , o kakau kida i , o komail kelail ni pojon , duen me komail padak kidar , o nantion danke .
51002008	Kalaka pwe amen ede jali kin komail padak mal o padok en kaua duen tiak en aramaj akan en jappa , a kaidin tiak en Krijtuj .
51002009	Pwe aude pan me udan Kot karoj kotikot re a , nan pein war a .
51002010	O komail me unjok kilar i , me tapwin wei karoj o manaman karoj .
51002011	Me komail pil jirkomjaijeki on jirkomjaij eu , me jo manin pa , a duen pwilikidi war en uduk ni jirkomjaij eu , me ren Krijtuj .
51002012	Ni atail ian i jerkidi paptaij , o me komail pil maur kida pojon manaman en Kot , me kaiajada i jan ren me melar akan .
51002013	O ni anjaun omail mela ni dip o jojirkomjaij en uduk omail , a kotin kamaur komail da ianaki i , ni a kotin maki on kitail japun kan karoj .
51002014	O a kotin iroj wei jan intin o , me kapokon on kitail , me audekier kujoned akan , ap palian kitail , i me a kotin kawelar ni a pajuredi on i nin lopu .
51002015	A lau kaloedier wei kan o manaman akan , ap kajanjanle irail ada o wia kin ir kilel en kaperen eu .
51002016	Jota amen en kadeik komail da pweki kijin mana , de pil nim , de ran a akai , de maram pul , de japat akan .
51002017	Pwe mepukat mot en me pan pwarado , a war o iei Krijtuj .
51002018	Jota me pan kataue jan komail katin pamail ; pwe iei i me kin wiawia pein injen a ni a karakarak o poni on tounlan kan , me a jota kilaner o me aklapalap o perenki pein i ni tiak en uduk a .
51002019	O a jota kin keleki tapwi , me war pon ale jan kijin mana ki kokon akan , iduen a pan kakairida ni kupur en Kot .
51002020	A ma komail ian Krijtuj melar jan tiak en jappa , menda komail pil lodi on tiak kan likamata komail memaureta nin jappa .
51002021	Re kin inda : Koe der doke , koe der jon , koe der jair !
51002022	A mepukat karoj pan okila kadokepa ; ari kijin kujoned mal akan , me aramaj akan ta wiadar .
51002023	Me janjal en lolekon ni ar wiada pein ar kaudok o karakarak o ar kaloke pali war arail ; a mepukat kin kapwaiada pali uduk eta .
51003001	ARI , ma komail ian Krijtuj iajadar , en rapaki me pali poa kan , waja Krijtuj kotikot ia ni pali maun en Kot .
51003002	Inon ion me mi pali poa a kaidin me mi nin jappa .
51003003	Pwe komail melar , o maur omail rirlon Krijtuj ren Kot .
51003004	Krijtuj , iei maur atail , lao pwarado , kitail pan pil ian i pwarado ni linan o .
51003005	Komail ari kamela kokon omail , me mi jappa : Nenek , jamin , tiak jued , inon jued , norok kapwa , pwe iei kaudok jued .
51003006	Pweki mepukan onion en Kot kin lel on jeri jopeik kan .
51003007	Me komail pil kekeideki maj o , anjaun omail akmemaurki .
51003008	A metet komail pwilikidier meakaroj : Makar , linaranar , katantat , lalaue , kajoi kajaut nan au omail ;
51003009	Ender likam nan pun omail , pwe komail pwilikidier aramaj marin ianaki a wiawia kan ,
51003010	Ap aleer me kap , me wilikapadan lolekon duen mom en me kaujedar i .
51003011	Wajan jota men Krik , jota Juj , jota jirkomjaij , pil jota jojirkomjaij , jota men liki , jota Jite , jota ladu o jota me maioda men , a Krijtuj eta me kotikot ni karoj .
51003012	Pwil po omail duen en Kot a pilidar akan , me jaraui o kompok , limpok en nan monion , o kadek , o karakarak , o opampap , o kanonama ,
51003013	Apwali amen amen , o mak pena , ma amen kainjenjuedi amen , duen Krijtuj kotin mak on komail er , iduen komail .
51003014	O moneki limpok , me ora pena kamau pokon .
51003015	O popol en Krijtuj en kaunda nan monion omail , me komail pil paeker pena ni war ta ieu , o komail danke .
51003016	Komail nantion dodokiki majan en Krijtuj nan pun omail ni lolekon karoj ; padapadaki o panapanaui komail pena , ki pjalm , o kaul en kapin , o kaul nenin , o kakaul on Kot nan monion omail ki mak .
51003017	O karoj , me komail kin wia ni lokaia , o wiawia kan , en wiada ni mar en Kaun Iejuj , o danke Kot o Jam pweki i .
51003018	Komail li akan udi on omail warok kan ni Kaun o , duen me kon on .
51003019	Komail ol akan , pok on omail warok kan o der makar pa ’rail .
51003020	Komail jeri kan , peiki on me wia komail da ni meakaroj , pwe i me kon on Kaun o .
51003021	Komail jam akan , der kamakar mal noumail jeri kan , pwe ren der jan komail la .
51003022	Komail ladu kan , peiki on omail jaumaj ni uduk ni meakaroj kaidin ni dodok mon aramaj , pwen konekon ren aramaj , a ni impimpai en monion o , o lan Kaun o .
51003023	O karoj , me komail wiada en lolm on wiada , dueta on Kaun o a kaidin on aramaj akan .
51003024	Ap aja , me komail pan ale katin en jojo ren Kaun o , pwe komail kin papa Kaun Krijtuj .
51003025	A me wia japun , pan pein pukoki japun me a wiadar pwe Kot jota kin lipilipil aramaj amen .
51004001	KOMAIL jaumaj akan , pwain on omail ladu kan me pun o me mau , pwe komail aja , me pil omail Jaumaj kotikot nanlan .
51004002	Podidi on kapakap o majamajan o danke .
51004003	O pil kapakapa kin kit , pwe Kot en kotin ritinidan kit wanim en majan eu , en kaweweda en Krijtuj a me rir kot , me nai jali kidier ,
51004004	Pwe i en kaparoki duen me pun .
51004005	Kekeid lelapok wei mon men liki kan , kadokedoke anjau mau .
51004006	Omail kajoi en wiaui ni mak o doleki jol anjau karoj , pwe komail en ajada , duen me komail pun japenki amen amen .
51004007	Ri atail kompok Tikikuj o papa lelapok o ladu en Kaun amen pan kaire kin komail ir ai karoj .
51004008	Pwe i me i kadar won komail er , pwen aja ir omail , o kamait monion omail ,
51004009	Onejimuj pil ian i , i ri atail lelapok kompok amen , me kij omail . Ira pan kaire kin komail karoj , me wiauier met .
51004010	Arijtarkuj , me ian ia jalidi , kin ranamau won komail , o Markuj nain ri en Parnapaj pwe komail ale er kujoned akan duen i ; a lao pwara won komail , komail kajamo i ;
51004011	O Iejuj , me ad a Iujt , me kijan jirkomjaij . Irail eta ai warok en dodok ni wein Kot ; ira me kamait pa i .
51004012	Epapraj , me kij omail , o me ladun Krijtuj Iejuj amen , kin ranamau won komail , a nidinide jauaja komail ni a kapakap akan kaukaule , pwe komail en dadaurata o unjokila o direki kupur en Kot .
51004013	Nai me kadede i , me a porijok melel ni a apapwali komail o irail nan Laodijea o Irapolij .
51004014	En jaunwini Lukaj kompok o Demaj ara ranamau won komail .
51004015	Ranamau won ri atail akan en Laodijea o Nimpaj o momodijou nan im a .
51004016	A kijin likau kij et lao wadawader re omail , komail kanaion , pwen pil wadawad ren momodijou en Laodijea , o komail pil pan wadok , me i kadaralan Laodijea .
51004017	Komail indai on Arkipuj : Kanekanai on dodok , me koe aleer jan ren Kaun o , pwe koe en kapwaiada .
51004018	Iet nai Pauluj intinki pa i ai ranamau . Tamatamanda ai jalidi . Mak en mimieta re omail !
52001001	PAULUJ , o Jilwanuj , o Timoteuj on momodijou en Tejalonik , me ren Kot Jam o Kaun Iejuj Krijtuj . Mak o popol en mi re omail !
52001002	Je kin poden danke Kot ki komail karoj o tamataman kin komail ni at kapakap akan .
52001003	O je kin tamatamanda omail wiawia kan ni pojon , o omail dodok ni limpok , o omail kanonama ni kaporoporeki atail Kaun Iejuj Krijtuj janjal on Kot o Jam atail .
52001004	Pwe ri ai kan o kompoke pan Kot akan , je aja duen omail lipilipil re a ,
52001005	Pwe at ronamau lel on komail er , kaidin nin lokaia ta , a pil ni manaman o Nen jaraui , o ni kamelelepa kaualap , pwe komail aja jon en aramaj da kit re omail pweki komail .
52001006	A komail ale janer kit o jan Kaun o , ni omail aleer majan o ni kamekam kaualap o ni peren en Nen jaraui .
52001007	Komail wialar kilel en jaulan karoj mi Majetonien o Akaia .
52001008	Pwe jan re omail majan en Kaun o kaparaparalar , kaidin nan Majetonien o Akaia eta , pwe pil waja karoj omail pojon Kot lokila ia ; ari , jolar me je pan inda .
52001009	Pwe pein irail kaire kin kit , duen at pwaralan komail me pwaida , o duen omail wuki on Kot jan dikedik en ani kan , pwen papan Kot , me udan maur o melel .
52001010	O auiaui japwilim a Ol jan nanlan , me a kotin kaiajada jan ren me melar akan , Iejuj , me kotin dore kitail jan ni onion en Kot , me pan janjaldo .
52002001	PWE pein komail aja , ri ai kan , duen at pwaralan komail kaidin me jo kadepa .
52002002	A murin at kamekam nan Pilipi o at kalokolok waja o , duen me komail aja , kit aimaki atail Kot padaki on komail ronamau en Kot ni apwal laud .
52002003	Pwe at panapanaui komail jota wiaui ni kotaue , de jamin , de widin .
52002004	Pwe duen kit ale jan ren Kot en padaki ronamau , iduen at padak kin wiaui , kaidin pwen konekonlar ren aramaj akan , a Kot me kotin kajauiada monion it .
52002005	Jota eu anjau me je linkapina komail , duen me komail aja , de norok kapwa , Kot me jaunkadede en mepukat .
52002006	Je pil jota rapaki konekon ren aramaj akan , ma re omail de ren akai . A je pan kak katoutoui komail , pwe kit wanporon en Krijtiij akan .
52002007	Ari jo , kit kin materok nan pun omail dueta li en kamait amen , me kin apwali na jeri kan .
52002008	Iduen at non kin komail melel , je mauki katunole kin komail ronamau en Kot , a kaidin i eta , a pein maur at , pwe komail wialar kompoke pat .
52002009	Ri ai kan , komail kin tamanda duen at dodok o at apwal akan . Pwe je dodok ni ran o ni pon , pwen der katoutoui amen komail , o je padaki on komail ronamau en Kot .
52002010	Komail o Kot at jaunkadede duen at makelekel , o pun , o inen re omail me pojon akan .
52002011	O duen komail aja , me kit panaui o kamekamait amen amen re omail dueta papa men wiai on na jeri kan .
52002012	O je padaki on komail er , me komail en alu inen wei ta , duen me kon on Kot , me kotin molipe komail on pein a wei o pein a linan .
52002013	I me je kin poden danke Kot , pwe ni omail aleer majan en Kot , komail aleer kaidin dueta padak en aramaj akan , pwe dueta majan en Kot melel , me pil kin dodok nan lol omail me pojon akan .
52002014	Pwe ri ai kan , komail ale janer momodijou en Kot akan nan Iudäa ren Krijtuj Iejuj ; pwe komail kamekame ren toun omail wei , dueta irail me kamekame ren Juj akan .
52002015	Me pil kamatalar Kaun Iejuj , o jaukop akan , me re kaloke , o re jota konekon ren Kot , o re kin palian aramaj akan karoj .
52002016	O re kainapwi jan kit , ender padak on men liki kan , pwe ren der maurela , pwe re kin kadirela dip arail anjau karoj , a onion mi po ’rail .
52002017	A kit ri ai kan ni at doo wei jan komail anjau kij ni pali war at , a kaidin ni monion it , je ap nantion o inon ion melel kilan maj omail .
52002018	I me je men pwar won komail , nai Pauluj pan mepak o pan riapak , a Jatan karompa kit .
52002019	Pwe ij me kapore pat , de kaperen pat , de kapina pat ? Kaidin komail mon Kaun patail Iejuj ni a kotido ?
52002020	Pwe komail kalina pat o kaperen pat .
52003001	I ME je jolar kak nenen la , pwe je maukida kelepala nan Aten ,
52003002	Ap kadar won komail Timoteuj ri atail o papan Kot ni ronamau en Krijtuj , pwen katene komail o kamait komail la iran omail pojon .
52003003	Pwe jota amen en luet kila kamekam wet , pwe pein komail aja , mepukat kileledier on kitail .
52003004	Pwe ni at mimi re omail , je kokopki don komail kamekam ; duen a pwaidar o duen me komail aja .
52003005	I me i jolar kak nenenla , a i ilakila , pwe i en aja , duen omail pojon , ma men kajonejon jo kajonejon komail , o ma at dodok jota pan dodok mal .
52003006	A metet ni en Timoteuj pwara don kin jan re omail , o padaki on kit ron mau duen omail pojon o limpok , o duen omail tamataman kit anjau karoj , o duen komail men kilan kit , i dueta kit kin inon ion kilan komail .
52003007	Ri ai kan , kit ap kamait kilar komail ni at kamekam o apwal akan ki omail pojon .
52003008	Pwe anjau wet kit maureda , ma komail poden tenedi on Kaun o .
52003009	Pwe ia danke me jen dankeki Kot pweki komail , me pan raj on peren , me je peren kida mon Kot ki komail ?
52003010	Je kin poden kapakapa kin komail ni pon ni ran o nidinidiki , jen kilan maj omail o kaunjokala omail pojon .
52003011	Ari , pein Kot , o Jam atail , o atail Kaun Iejuj en kotin kalua kit won komail .
52003012	A Kaun o en kotin kanedere komail la o kalaudela omail limpok nan pun omail o on amen amen dueta kit on komail .
52003013	O kotin kateneten monion omail pwen mau melel , ni jaraui mon Kot o Jam atail on ni ran en atail Kaun Iejuj , me pan kotido o japwilim a jaraui kan karoj ian i .
52004001	ARI , ri ai kan , je pil poeki re omail o panaui kin komail Kaun Iejuj , duen me komail aleer jan kit , o duen me komail en kekeideki wei , o kaperenda Kot , iduen omail kakairida .
52004002	Pwe komail aja duen kujoned akan , me je pan on komail ren Kaun Iejuj .
52004003	Pwe iet kupur en Kot , omail jarauila , pwe komail en liki jan nenek .
52004004	Amen amen en kanai on pein war a , pwen jaraui o wau o liki jan inon jued ,
52004005	Kaidin ni dender on inon jued duen men liki kan , me jo aja Kot ;
52004006	O jota me pan piti de kajapuni on ri a ni meakot , pwe Kaun o pan kotin iki on i , duen me kit inda o kadede on komail er maj o .
52004007	Pwe Kot jota molipei kitail on jamin , a pwen jaraui .
52004008	A ma amen komail pan mamaleki mepukat , kaidin aramaj me a pan mamaleki pwe Kot , me pil kotiki on komail er japwilim a Nen jaraui .
52004009	A duen limpok en jaulan , menda i en intinki won komail , pwe pein komail padakki jan ren Kot , me komail en poke pena .
52004010	Nan met komail kin wiai on jaulan karoj , me mimi Majetonien pon . A je panaui kin komail ri at akan , komail en kakairida .
52004011	O komail nenenla o inon ion apwali pein omail dodok , kadokeki pein pa omail , duen me je padaki on komail er ,
52004012	Pwe komail en janjal mau mon me mi liki kan , o komail der mau on amen en apwali komail .
52004013	Ri ai kan , je jota men oki jan komail duen me mairelar akan , pwe komail der injenjued dueta irail , me jota ar kaporopor .
52004014	Pwe ma kitail kamelele , me Iejuj matala ap iajadar , nan iduen me mairelar ren Iejuj , Kot pil pan kalua ir ala re a .
52004015	Pwe ieteten me je indan komail ni majan en Kaun o , kit me memaureta lao Kaun o pan kotin pwarado , jota pan ko wei mon me mair akan .
52004016	Pwe pein Kaun o pan kotido jan nanlan ki majan laud , o kapiti en toulan lapalap amen , o koronete en Kot ; me melar akan ren Krijtuj ap pan maureda maj .
52004017	Kit me memaureta luadi ap pan ian ir peukadala nan dapok kan , ko on ren Kaun o nan wäwä , kitail ap pan mimieta ren Kaun o kokolata .
52004018	Komail ari kamaiteki komail la padak pot et .
52005001	A DUEN anjau o auer , ri ai kan , menda i en intin won komail .
52005002	Pwe pein komail aja mau , me ran en Kaun o pan pwarado dueta lipirap amen ni pon .
52005003	Pwe irail lao pan inda : A muei mau , o jota apwal kot mia , i anjau kaupa pan lel on irail dueta li lijean amen ; a irail jota pan pitila .
52005004	A komail ri ai kan , jolar mi ni rotorot , pwe ran o de konodi komail duen lipirap amen .
52005005	Komail karoj jeri en marain , o jeri en ran . Kitail jo kijan pon o rotorot .
52005006	Kitail ari ender mamair dueta me tei kan , a kitail en majamajan o daulikin .
52005007	Pwe me mair , kin mamair ni pon , o me jokolar , kin jokolar ni pon .
52005008	A kitail , me kijan ran , en liki jan , til won nan pere pan marmar en pojon o limpok , o lijoropeki kaporopor pan maur .
52005009	Pwe kaidin onion , me Kot kotin kileledi on kitail , a jen konodi maur joutuk ki atail Kaun Iejuj Krijtuj ,
52005010	Me mata kin kitail er , pwe ma kitail papat de mamair , en maur pena re a .
52005011	Komail ari panau o jauaj pena nan pun omail duen me komail kin wia .
52005012	A je poeki re omail , ri ai kan , komail , en apwali me kin dodok nan pun omail , o me kaun komail da pan Kaun o , o me kin panaui komail .
52005013	Komail kaka kin ir kaualap ni limpok , pweki ar wiawia ; o komail popol pena .
52005014	Je panaui kin komail , ri ai kan , komail en kapun on me katiwo kan , o kamait , me ar pojon tikitik , o apapwali me luet akan , o kanonama on karoj .
52005015	Komail majamajan , pwe amen ender depukki on amen me jued me jued , a en inon ion me mau eta nan pun omail o on amen amen .
52005016	Komail pereperen anjau karoj .
52005017	Kapakapta joutuk .
52005018	Komail danke ni meakaroj , pwe iduen kupur en Kot ren Krijtuj Iejuj on komail .
52005019	Der kakundi Nen .
52005020	Der mamaleki deideikop akan .
52005021	Kajojon on meakan karoj , ap koledi me mau .
52005022	Liki jan jon en jued karoj .
52005023	A Kot en popol en kajaraui komail la kaualap , nen omail , o monion omail , o war omail en nekinek mau on en atail Kaun Iejuj Krijtuj a pwarado .
52005024	Melel i , me kotin molipe komail er , me pan pil wiada .
52005025	Ri ai kan kapakapa kin kit .
52005026	Ranamauki ri at akan karoj metik jaraui .
52005027	I kauki on Kaun , me komail pan wadok kijin likau kij et on jaulan jaraui kan karoj .
52005028	Mak en atail Kaun Iejuj Krijtuj en mi re omail !
53001001	PAULUJ o Jilwanuj , o Timoteuj on momodijou en Tejalonik me ren Kot Jam atail , o atail Kaun Iejuj Krijtuj .
53001002	Mak o popol jan ren Kot Jam atail o atail Kaun Iejuj Krijtuj en mi re omail !
53001003	Mak eta jen poden danke Kot pweki komail , ri ai kan , pwe omail pojon kin laudela kaualap , o omail limpok pena pwaida kaualap .
53001004	I me kit juai kin komail on momodijou en Kot akan pweki omail kanonama o pojon ni omail kalokolok o kamekam , me lel on komail .
53001005	Iei me kajanjal pan kadeik pun en Kot , komail ap pan kon on wein Kot , me komail kamekamki .
53001006	Pwe me pun ta on Kot en depukki on irail me moromorouo on komail .
53001007	A komail , me kalokolok , pan ian kit meleileila , ni kajale pan Kaun Iejuj jan nanlan ian japwilim a tounlan manaman akan ,
53001008	Janjaldo ni kijiniai umpumpul , kapukapun on irail me poponjaja Kot , o on irail , me jo peiki on ronamau en atail Kaun Iejuj Krijtuj .
53001009	O me pan lokidokilan kamekam joutuk jan mon jilan en Kaun o jan mon a manaman linan .
53001010	Ni a pan kotido o linan kila japwilim a jaraui kan , ni ran o , o ujun kin ir karoj , me pojonlar i , pwe komail kamelele atail kadede .
53001011	I me je kin pil poden kapakapa kin komail , pwe Kot en kotin kakonekon komail on paeker o a kotin kaerela omail kapunlol o kapwaiada wiawia en pojon ki manaman .
53001012	Pwe mar en atail Kaun Iejuj Krijtuj en kalinanada re omail , o komail en konekonla re a duen mak en atail Kot o atail Kaun Iejuj Krijtuj .
53002001	JE men poeki re omail ri at akan iran atail Kaun Iejuj Krijtuj a pan kotin pwarado , o atail pan peukedalan i ,
53002002	Komail der wukiwuk jili o der wapon kida nen eu , de kajoi pot , de kijin likau , me dene kit kadar won komail , me dene ran en Kaun o mier .
53002003	Jota amen en kotau komail la ni meakot . Pwe ran o jota pan pwarado , lao wiawia en maj more wei jan , o aramaj en dip janjal la , nain me jued .
53002004	Me pan palian meakaroj o kajapwilada pein i , en ileila jan karoj , me udan Kot de men kaudok kan , A pan mondi nan tanpaj en Kot o mome on pein i Kot .
53002005	Komail jota tamanda ni ai mimi re omail , i katiti on komail mepukat ?
53002006	Ari met komail ajaer , me meakot mia , me kin kapwandela a pan pwarado .
53002007	A rir en japun kan ap mur pwaida met . Ari jo , a mimieta me kin kapwandela , lao a pan poioki wei jan ;
53002008	I anjau me likin kapun o pan janjaleda , me Kaun Iejuj pan kotin kame kila an en jilan i , o kawe kila linan en a pan pwarado .
53002009	I me pan pwara kido mana en Jatan , ianaki manaman o kilel akai o kapuriam ni likam kai .
53002010	O ianaki widin en japun karoj on irail , me pan lokidokila , pwe re kan limpok on melel , pwe ren dorela .
53002011	I me Kot kotin mueid on irail ni manaman jued eu men kapin ir ada , pwe ren kamelele likam .
53002012	Pwe karoj pan pakadeikada me jo kamelele majan melel , a me mauki me japun .
53002013	A mak eta , jen danke Kot anjau karoj pweki komail , ri ai kompok kan , o pwe jan nin tapi o Kot me kotin pila kidar komail on maur potopot ni jaraui la pan Nen o ni pojon melel o .
53002014	Pwe on mepukat a kotin molipei komail er pan at ronamau , pwe komail en pwaij aneki linan en atail Kaun Iejuj Krijtuj .
53002015	Ari ri at akan , tenedi on o apwali padak , me komail padakkier , ma jan ni kajoi de at kijin likau .
53002016	A pein atail Kaun Iejuj Krijtuj o Kot o Jam atail , me pok on kitail o kupura don kitail kamait joutuk o kapor mau pan mak ,
53002017	I en kamaitala monion omail , o katini komail on ni wiawia mau karoj o padak .
53003001	ARI ri at akan , komail kapakapa kin kit , pwe majan en Kaun o en pwaida o linanla duen a wiauier re omail .
53003002	O pwe kit en japedokala jan aramaj jolelapok kan ; pwe pojon kaidin pwaij en aramaj karoj .
53003003	A Kaun o me melel , me pan katene komail o nikid jan ni me jued .
53003004	Je kaporoporeki Kaun o re omail , me komail kin dadaurata o pan wiada , me je kakaliki on komail er .
53003005	A Kaun o en kotin wiawia monion omail , pwe komail en direki limpok en Kot o kanonama en Krijtuj .
53003006	Ri ai kan , je kakaliki on komail ni mar en atail Kaun Iejuj Krijtuj , me komail en muei jan jaulan karoj , me kin dadaurata padak , me komail roner jan kit .
53003007	Pwe komail aja duen idedauen kit , pwe kit jota wiadar japun nan pun omail .
53003008	O je jota ale jan amen kan at mana , ap jota pwaipwai , pwe je dodok apwal ni pon o ni ran , pwe jen der katoutouki amen komail .
53003009	A kaidin pwe a jota muei on kit , a pwe jen wia kin kit kilel en me komail en alale jan .
53003010	Pwe ni at mimi re omail , iet me je kakaliki on komail , meamen me kan wia dodok , a pil jota pan mana .
53003011	Pwe je roner , me akai mi re omail , me kin weweid ni mejued ni ar jolar kin dodok , a re apwali kijin tiak mal .
53003012	Ari , irail me due met , je indai on o panaui irail , pan Kaun Iejuj Krijtuj , me irail en dodok , o nenenla o tunole pein kan ar mana .
53003013	A komail , ri ai kan , der panki omail wiawia mau .
53003014	A ma amen kan oke at padak nan kijin likau et , i me komail en kileledi , o komail der apwali i , pwe i en namenokela .
53003015	A komail der wiaki i imwintiti amen , a jauaja i dueta ri omail amen .
53003016	A Kaun en popol en pein kotiti on komail popol anjau karoj o ni jon karoj ! Kaun o en kotikot re omail karoj !
53003017	Nai Pauluj ranamau ni manin pa i , me kijin likau karoj kilelekidi , iduen ai intin .
53003018	Mak en atail Kaun Iejuj Krijtuj en mi re omail karoj !
54001001	PAULUJ wanporon en Iejuj Krijtuj amen pan kujoned en Kot Jaunkamaur patail o Krijtuj Iejuj , me kitail kaporoporeki ,
54001002	On Timoteuj nai jeri melel ni pojon mak o limpok , o popol jan ren Kot Jam o Krijtuj Iejuj atail Kaun .
54001003	Duen ai poeki re om , en mimieta Epijuj ni ai pan kola Majetonien , pwe koe en kapun on akai , ren der wia padak toror .
54001004	Pil der kamelele kajoi mal o padok en di toto , me kareda akamai ap jota jauaja koa dodok en Kot , me tapi jan pojon .
54001005	Pwe aude pan kujoned limpok jan nan monion makelekel , o injen mau , o pojon melel .
54001006	Jan mepukat akai muei janer , rap wuki on poupoulap .
54001007	Re men wiala jaunpadak en kapun , ap jo weweki , me re inda , o me re kin men padaki kaualap .
54001008	A kitail aja , kapun me mau , ma amen jo kajapune .
54001009	O je aja , me jota kapun en wiaui on me pun amen , a on me japun kan , o katiwo kan , o me doo jan Kot akan , o me dipan akan , o me jo jaraui kan , o me jan Kot akan , o me kin kaloke jam ar in ar , o me kamela aramaj akan .
54001010	O me nenek kan , o me madon jaut on ol oko , o me kin pirap aramaj akan , o me likam kan , o me kaula likam akan , o ma pil meakot mia , me jo kon on padak en kamour .
54001011	Duen ronamau en linan en Kot iajanai me pan don ia .
54001012	I ap danke Krijtuj Iejuj atail Kaun , me kotin kamana ia da o kamelel ia ni a kotin kajapwil ia dan dodok .
54001013	Pwe maj o nai lalaue amen , o kaloke jaulan kan , o lolap amen , ari jo i diaradar mak o , pwe i wiadar mepukat ap jaja o ni ai jopojon .
54001014	A mak en atail Kaun me lapalap alar kaualap ni pojon o limpok , me mi ren Krijtuj Iejuj .
54001015	Melel lepen kajoi lep , o me mau on kamelele : Krijtuj Iejuj pwara don jappa , pwen dorela me dipan akan ; a nai me jued jan karoj .
54001016	Ari jo , i diaradar mak o , pwe Iejuj Krijtuj en kotin kajaleda a kanonama lapalap re i , pwe men kaalemoni on me pan pojon , pwen maur joutuk .
54001017	A Nanmarki potopot , me jo kak mor pajan , o jo janjal , i Kot eta . Wau o linan en ko on i potopoteta ! Amen .
54001018	Kujoned wet i men pan on uk , nai jeri Timoteuj , duen deideikop akan , me wiaui on uk er , pwe ren jauaju uk , en wia pei mau eu ,
54001019	Ni om dadaurata pojon o kanakanai on injen om mau , me akai pein kaje jan irail , ap peila jan nin pojon .
54001020	Amen irail Imenäuj o amen Alekjander , me panalan Jatan , pwe ren lelapok ki kalokolok , ap jolar lalaue .
54002001	Iet me i men panaui maj : Komail nidinideki o kapakapki , o poekipoeki aramaj akan karoj , o wia danke .
54002002	Kapakapaki nanmarki o jaumaj akan karoj , pwe jen meleilei o injememau , wiawia me kon on Kot o melel .
54002003	Pwe i me mau o kon on atail Jaunkamaur Kot ,
54002004	Me kotin men , aramaj akan karoj en dorela o lolekon kila melel .
54002005	Pwe Kot me ta men o wilia patail me ta men nan pun en Kot o aramaj akan , iet Aramaj Krijtuj Iejuj .
54002006	Me kotin wiala en aramaj karoj ar men pwaipwai , kadede en met , en lolok jili ni anjau me kon on .
54002007	I me i wia kila jaunkair o wanporon amen , i kin lokaia melel o jo likam , o jaunpadak on men liki kan ni pojon o melel .
54002008	I me i men , ol akan en kapakap ni waja karoj , ni ar pokada pa ar jaraui , jo makar o jo peikajal .
54002009	Pil dueta li akan , ren kapwadeki likau makelekel o lelapok , o tiak mau , a kaidin ni inid pit en mona , de kold , de manaman akan , de likau linan ,
54002010	A me kon on li akan , me men kajaleda ar majak Kot ni ar wiawia mau kan .
54002011	Li akan en nenenla , ap padapadakki ni tiak en impimpai .
54002012	I jota mueid on li amen , en wiada padak , de kaunda ol , a en nenenla .
54002013	Pwe Adam me wiauier maj , a muri Ewa .
54002014	A kaidin Adam , me katiamaula , a li o me katiamaular , ap pupedi ni me japun .
54002015	A a pan dorela ni a naitik ma a pan podidi on pojon , o limpok , o jaraui , o tiak mau .
54003001	MELEL kajoi pot et : Ma amen rapaki koa en pijop , a kin inon ion wiawia mau eu .
54003002	A pijop o en pun , o warok en li ta men , o jo kowei kodo , a lelapok , o tiak mau , o apwali men kairu , o koiok on padak ;
54003003	A der kamom joko , o jo pamara , a en materok , o der inon ion akamai , o der pok on moni .
54003004	Me kin kaunda mau pein toun im a , o me na jeri kan kin peiki on ni tiak pun .
54003005	A ma amen , me jokoiok on kaunda pein toun im a , iaduen a pan kak kaunda momodijou en Kot ?
54003006	Pil kaidin jaulan kap amen , pwe a ende aklapalap , ap lodi on kadeik en tewil .
54003007	O en pil kalok mau ren me mi liki , pwe a de lodi on kanamenok o katikatiamau pan tewil .
54003008	Pil dueta jaunkoa kan en lelapok , jo lo riapot , jo kamom joko , jo noroke moni .
54003009	Me kin kolekol nan injen arail makelekel rir en pojon .
54003010	Mepukat en kajojonla maj , irail ap pan papa , ma irail me pun .
54003011	Pil dueta en jaunkoa ar warok kan , ren wia me kon on , o jo likinekine , o jo kowei kodo , o melel ni meakaroj .
54003012	Jaunkoa kan en warok en li ta men o ren kaunda mau nair jeri kan o toun im arail .
54003013	A me papa mau , kin kalok maui pein irail , o re pan pereperenki melel pojon me mi ren Krijtuj Iejuj .
54003014	Mepukat i intin won uk , o i kaporoporeki , me i pan pwarala re om madan .
54003015	A ma i pwapwand , koe en aja duen me koe pan wia nan tanpaj en Kot , iei momodijou en Kot ieiaj , o ur o pajon en melel .
54003016	Meid lapalap rir en pai ren Kot : Kot janjaleda ni uduk , ap diarokada me pun amen ren Nen , ap pwaralan tounlan kan , ap lolok on men liki kan , ap kamelel lar ren toun jappa , ap peukadalan waja linan .
54004001	A NEN me kotin kokop melel , ni imwin kaua akai pan pupe wei jan pojon , ap id wuki on nen widin o padak en tewil akan ,
54004002	Me kin janjale mau ki liki , ap likilikam o injen arail kakaluakalar ki kijin mata karakar .
54004003	Re kin inapwiedi kapapaud , o dene ren liki jan jon en mana , me Kot kotin wiadan irail , me danke , o pojon , o dedekila melel o .
54004004	Pwe audepa karoj , en Kot me mau , o jota meakot me mal , ma aramaj pan tunole ap danke .
54004005	Pwe a pan kajaraui kila majan Kot o kapakap .
54004006	Ma koe pan padaki on ri atail akan , koe ap pan papa en Krijtuj Iejuj mau amen , me kin keleki majan en pojon o padak mau , me koe dadaureta mau lel met .
54004007	A koe en kan kajoi likam en li laud akai o kaianeki pein uk me kon on Kot .
54004008	Pwe kaiane kin uk pali war , a jota non katepa , a meid mau paieki Kot ni meakaroj , pwe iei kaporopor en maur et o pil maur kokodo .
54004009	Nan melel kajoi pot et o a war on kitail en apwaliela .
54004010	Pwe iet me je kin dodok on o kalokolokki , at kaporoporeki Kot ieiaj , me Jaunkamaur en aramaj akan karoj , a maj on irail me pojon .
54004011	Mepukat koe en katitiki o kaukaweweki .
54004012	Jota amen me pan mamaleki om manakap , a wiala men kaalemoni on jaulan kan , ni om lokaia o wiawia kan , o limpok , o pojon , o makelekel .
54004013	O nantion wadok , o panaui , o padak lao i pan pwar wei .
54004014	Der kajamal la pai en mak o , me koe aleer ki deideikop o ni en jaunkoa kan ar pwil pa ar po om .
54004015	Koe en podidi o jopijokki mepukat , pwe om lolekon en janjal on karoj .
54004016	Kalaka pein uk o padak o , tenedi on jon pukat , pwe ma koe pan wiada due , koe ap pan dorela pein uk o pil , me kin ron uk .
54005001	KOE der lokaia kelail on ol laud amen , a panaui i due jam amen , a me pulepul due ri om akan ,
54005002	Li laud due in akan , a me pulepul due ri om li akan ni makelekel melel .
54005003	Kakaki li odi kan , me li odi melel .
54005004	A ma li odi na jeri kan mia , de wa en na jeri ko , re pan padakki maj apwali pein ar penainai , o depuk on ar papa o nono , pwe i me mau o kon on Kot .
54005005	A iet li odi melel amen , me kelep , me kin kaporoporeki Kot , o podidi on nidinid o kapakap akan ni pon o ni ran .
54005006	A me kin kapwaiada a inon jued nan i melar ni a memaur .
54005007	Mepukat padapadaki , pwe ren jota karaunepa .
54005008	A ma amen jota kin apwali na kan , a maj toun im a kan , i me kajela pojon , o a jued jan me jopojon amen .
54005009	Li odi men pan kileledi , ma a jota pulepul jan jaunpar woneijok o ma a warok en ol ta men .
54005010	O me kalok mau ki a wiawia mau , o me wiada jeri , o me apwali men kairu , o me widen nä en jaraui kan , o me kadek on me kamekame kan , o me kapwaiada jon en wiawia mau karoj .
54005011	A der tuki on li odi pulepul akan , pwe irail lao inon wei jan Krijtuj , re men pur on papaud .
54005012	A irail pan pakadeikada , pwe re muei janer tapin pojon .
54005013	A re pil ponkake o papan jili im akan , a kaidin ponkaka ta , pwe re pil poupou jili , o pil uja jili en amen a wiawia , o ar lokelokaia me jota mau .
54005014	A i men , li odi pulepul en papaud , o naitik , o apwali im ar , o der kare on me jued o , en lalaue .
54005015	Pwe akai me wuki wei , wuki on Jatan .
54005016	A ma li odi men mi ren ol me pojon amen de ren li me pojon amen , a en pein apapwali i o der katoutoui momodijou , pwen itar on me li odi melel .
54005017	Jaunkoa kan me kin dodok mau , pan waunla melel , ir me kin jauaja ni padak o kawewe .
54005018	Pwe kijin likau o majani : Koe der penadi au en kau ol , me tiakedi wan wit . O toun dodok me war on pwain en dodok .
54005019	Karaun pan jaunkoa men der kamelele , ma jo jaunkadede riamen de jilimen mia .
54005020	Ir me wia dip , kapun on mon karoj , pwe me tei kan en majakala .
54005021	I kakaliki on uk mon Kot Krijtuj Iejuj o tounlan lipilipil akan , koe en wiada mepukat , o jo lipilipil , o jo pwen konekon ren aramaj .
54005022	Der madan pokadan pon amen pa om , o pil der dipane kila dip en amen kai , a pein koe en makelekel .
54005023	Koe der nim pil , a wain kij me kon on kaped om o pweki om jomau pan pak toto .
54005024	Dip en akai aramaj me janjal ap mau on kadeikada anjau wet , a dip en me tei kan pan janjal eu ran .
54005025	Pil dueta en akai ar wiawia mau me janjal metet , a me tei kan jota kak rirala .
54006001	LADU kan karoj en wauneki melel ar jaumaj akan , pwe mar en Kot o lamalam der lalauela .
54006002	A irail me ar jaumaj akan kin pojon ren der mamale kin ir aki ar jaulan , a mak eta ren peiki on irail , pweki ar lelapok o kompokelar . Mepukat padapadakiki o panauiki .
54006003	A ma amen kin wia eu padak toror , o a jota pan dadaurata majan mau en atail Kaun Iejuj Krijtuj o lamalam , me kon on Kot ,
54006004	Nan a aklapalap o jota weweki meakot , a jomauki akamai o lokaia jued , me kin kareda peirin , kapei lokaia , lalaue , o karaune mal .
54006005	O jon en akamai en aramaj akan , me kin juedela ni lol arail , re liki jan melel , re kiki on , me pai ren Kot pan kareda kapwa .
54006006	A pai ren Kot o lolapot , iei me pai kajampwalia .
54006007	Pwe jota , me kitail wa don jappa a janjal , me kitail pil jota pan wawei jan meakot .
54006008	A ma kan atail kijin mana o at likau mia , kitail en injenemauki .
54006009	A irail , me inon ion kapwapwala , pan lodi on jonejon , o kotauepa kan , o inon jued , o kamatok , me kakirdilan aramaj akan , wajan kamekam o jued .
54006010	Pwe limpok on moni me tapin jon jued karoj , me akai inon ion , rap jalonala jan pojon o kare on pein irail kamadak toto .
54006011	A koe aramaj en Kot amen , tan wei jan mepukat , a inon ion me pun o pai ren Kot , pojon , limpok , kanonama , opampap en Nen .
54006012	Wiada pei mau en pojon , aneki maur joutuk , me koe pil paeker on o kadededa kadede mau o mon jaunkadede toto .
54006013	I kakaliki on uk mon Kot , me kotin kamaureda meakaroj o mon Krijtuj Iejuj , me kotin kadededa mon Pontiuj Pilatuj kadede mau o .
54006014	Koe en kanikid kujoned , o jo jamin , o jo japun , lao en atail Kaun Iejuj Krijtuj a kotin pwarado ,
54006015	Me Kaun iajanai pan kajanjaleda ni a anjau , iei Nanmarki en nanmarki kan o Kaun en kaun akan ,
54006016	Pwe i eta ieiaj joutuk , me kotikot nan marain , me jota meamen kak on , me jota aramaj kilaner , o jo kak kilan , i en waunla manaman joutuk ! Amen .
54006017	Koe en kapun on me kapwapwaki dipijou en jappa et , me re der aklapalap o pil der kaporoporeki kapwa jomelel , a Kot , me kupurai on kitail japan meakan karoj , pwe kitail en paie kida .
54006018	Irail en dadaureta ni arail wiawia mau kan , o ren rokekila dok mau kan , o nek pajan , o japan men jauaja .
54006019	Wiawia on pein irail pajon mau eu o ki pena on anjau kokodo pwe irail en konodi maur melel .
54006020	O Timoteuj , pereki pai , me panalan re om , ni om liki jan poupou mal kai o padak likam en me aklolekon .
54006021	Me akai lodi on ap jalonala jan pojon . Mak o en me re om !
55001001	PAULUJ , wanporon en Iejuj Krijtuj pan kupur en Kot , duen inau en maur ren Krijtuj Iejuj .
55001002	On Timoteuj nai jeri kompoke pai : Mak o kapunlol , o popol jan ren Kot Jam , o Krijtuj Iejuj atail Kaun en mi re om .
55001003	I danke Kot , me i kin papaki injen ai min jan ren jam ai ko maj due i kin poden lamelame uk ni ai kapakap akan ni pon o nin ran .
55001004	O inon ion kilan uk ni ai tamatamanta duen om janejan , pwe i en direki peren .
55001005	O ni ai tamanda pojon melel , me mi re om , me mi maj ren in om liakalap Loij o in om Oinike o i aja , me a pil mi lol om .
55001006	Ari , i me i men kataman kin uk , koe en kamakamaur pai en Kot , me mi lol om ki pwil pa i kat po om ,
55001007	Pwe Kot jota kotiki on kitail nen en majak , a en manaman , o limpok o lelapok .
55001008	Koe ari der namenokki om kadedeki atail Kaun , de nai japwilim a jalidi men , a koe en ian ia kamekameki ronamau duen manaman en Kot .
55001009	Me kotin kamaur kitail da o worone kin kitail woron jaraui , kaidin iran atail wiawia kan , a pweki pein a kupur o mak me a kotin kupura on kitail ren Krijtuj Iejuj mon tapin kaua .
55001010	A majan wet a janjaleda ni en atail Jaunkamaur Iejuj Krijtuj , me kotin kapuiala mana en mela , ap kapwareda maur o jo mor pajan ki ronamau .
55001011	I me i kajapwiladan , pwen jaunkair o wanporon , o jaunpadak en men liki kan .
55001012	I me i pil kin kalokolok ki . A i jota kin namenok kila , pwe i aja me i kin kamelele ; o i aja , me a kak nekinekid ai pai , me i aleer , lao lei ran o .
55001013	Dadaurata jon en padak en kamaur , me koe ron jan ia er , o pojon o limpok ren Krijtuj Iejuj .
55001014	Pai mau o me pwilidier re om , pera ki Nen jaraui , me kotikot lol atail .
55001015	Koe aja , me irail karoj , me mi Ajien , wuki jan ia ; kijan ir Pikeluj o Ermokenej .
55001016	Kaun o en kotin maki on toun im en Onejiporuj , pwe pan pak toto a kadek on ia , o a jota namenok ki ai jal mata .
55001017	Pwe ni a mi Rom , a nantion rapa kin ia , ap diar ia da .
55001018	Kaun o en kotin kupura on i kalanan en Kaun o ni ran kokodo . A koe aja mau , duen a papa nan Epijuj .
55002001	ARI nai jeri keleki mak o , me mi ren Krijtuj Iejuj .
55002002	O me koe roner jan ia impan jaunkadede toto , koe en ujai on aramaj lelapok kan , me koiok on padaki me tei kan .
55002003	Koe ian ia kamekam duen jaunpei en Krijtuj Iejuj mau amen .
55002004	Jaunpei amen jota kin kadoki pein kan a mana , pwen kon on me ale i .
55002005	O ma amen pan weir , a jota pan ale katin , ma a jota weir mau .
55002006	A jaumat amen , me kin japajap en tunole maj wa kan .
55002007	Madamadaue duen me i inda , pwe Kaun o pan kotin kalolekon kin uk ni meakaroj .
55002008	Tamataman Iejuj Krijtuj , me iajada jan ren me melar akan , kadaudok en Dawid duen ai ronamau ,
55002009	Me i kamekameki o jalikidi dueta me jued amen , a majan en Kot me jo jalidier .
55002010	Mepukat karoj i kin kamekameki me piladar akan , pwe ren pil konodi maur joutuk ren Krijtuj Iejuj ianaki a linan joutuk
55002011	Meid melel , ma kitail ian matala , kitail pil pan ian ieiajata ;
55002012	Ma kitail dadaurata , kitail pan ian kaunda ; ma kitail ponjaja , a pil pan ponjaja kitail ;
55002013	Ma kitail jota pan dadaurata , a pan kotin melel weita , pwe a jo kak kalikame pein i .
55002014	Kataman kin irail mepukat , kadede on irail mon Kaun o , ren der akamai ki jip en lokaia kan , me jota pan katepai on meakot , pwe a pan kajapune ir ala , me karon akan .
55002015	Nantion konekonela ren Kot dueta toun dodok amen , me jo karepen namenokala mia , me kin padak weita pun majan melel .
55002016	A koe en kan poupou mal akan , pwe ar japun pan lapalapala .
55002017	Arail padak me pan paraparada due kinj . Kijan irail Imenäuj o Piletuj ,
55002018	Me pirok jan melel ni a inda me dene mauredan aramaj wiauier , rap kawela pojon en akai .
55002019	A pajon en Kot pan duedueta , a iet kilel : Kaun o kotin mani japwilim a kan , o : Karoj , me aja mar en Kaun o , en muei jan me japun .
55002020	Nan im lapalap kaidin dal kold o jilper eta me mia , pwe pil dal tuka o dal pwel , akai men kalinan , o akai kaidin men kalinan .
55002021	A ma amen pan muei jan jon en aramaj due met , a pan rajon dal men kalinan me kajarauiala , o katepa on Kaun o mau on jon en wiawia mau karoj .
55002022	Tan wei jan inon jued en manakap , ap tan won pun , o pojon o limpok , o popol ianaki karoj , me kin kapakapaki on Kaun o jan nan monion ar makelekel ;
55002023	A padak mal o likam kan kan , pwe koe aja , me re pan naitikada akamai .
55002024	Ladu en Kaun men ender akamai , a en kadek on karoj , o koiok on padak o kanonama on me jued akan .
55002025	O opampap ni a kapun on me katiwo kan , pwe ele Kot pan kotin jauaja ir , pwe ren wukilan lolekon en melel .
55002026	O ren pil piti jan ni injar en tewil , me a injara kin ir di on injen a .
55003001	A IET me koe en aja , ni imwi en ran akan anjau apwal pan pwaida .
55003002	Pwe aramaj akan pan kajampwaleki pein irail , o norok moni , o ponmaju , o aklapalap , o lalaue , o jota peiki on me wia ir adar , o jo danke , o me jued .
55003003	O jempok , o jaja mak , o likinekine , o weit , o jo kadek , jo pok on me mau kan ,
55003004	O me kin panala me jaraui , o me katil la , o kala , o inon ion me jued mon Kot .
55003005	Me janjalki lelapok ap jaja a manaman ; muei wei jan mepukat .
55003006	Pwe akai irail kin wailon on nan im akan o kaloedi li akai , me toutouki dip , o me inon jued kin kaua ir jili .
55003007	Me kin jukujukul anjau karoj , ap jota lolekon kila melel .
55003008	A duen Ianej o Iamprej palian Mojej , iduen mepukat kin palian melel , i jon en aramaj akan me juedelar ni lol arail , o me jota mau on pojon .
55003009	A re jota pan pwaida , pwe ar lolepon pan janjal on karoj dueta a wiauier ren irail .
55003010	A koe ale jan ai padak o ai tiak , o ai lamalam o pojon , o dadaurata , o limpok , o kanonama ,
55003011	O kamekam akan , o kalokolok kan , me lel on ia nan Antiokien , o Ikonien , o Lijtra ; jon en kalokolok toto , me lel on ia . A Kaun o kotin dore ia lar jan ir karoj .
55003012	A karoj me men dadaurata duen me kon on Kot ren Krijtuj Iejuj , pan kamekameki .
55003013	A aramaj jued o malaun akan pan kakairida ni ar jued , irail pan kotaue aramaj akan o re pan kotaue irail .
55003014	A koe dadaurata , me koe padakkier pwe koe ajaer , me koe padakki jan er .
55003015	O koe aja kijin likau jaraui kan jan ni om jeri , me kak kalolekoni uk on maur potopot ki pojon me mi ren Krijtuj Iejuj .
55003016	Pwe majan en kijin likau kan karoj tapi jan ren Nen en Kot , me mau on padak , o kapun , o kamau , o kainene on me pun .
55003017	Pwe aramaj en Kot en unjokela o koiok on wiawia mau karoj .
55004001	I KAKALIKI on uk melel mon Kot o Krijtuj Iejuj , me pan kadeikada me maur o me melar akan ni a pan kotido ni a wei ,
55004002	Padaki majan nantion eta ni anjau mau o ni anjau me jued kajaleda dip , o kapunada , o panaui ni kanonama , o kaukawewe .
55004003	Pwe eu anjau kokodo re jota pan mauki padak en kamaur , a duen pein arail inon kajapwilada jaunpadak kai , me pan wiada padak duen me re mauki .
55004004	O re pan kawuki jan melel jalon arail , ap kawuki on kajoi mal akan .
55004005	A koe en majamajan ni meakaroj . Peren ki kamekam , kapwaiada wiawia en wanporon amen . Kapwaiada mau om koa .
55004006	Metet nai kamekamela o anjau en ai mela leler .
55004007	I wiadar pei mau eu , i kanikielar ai weir en tan , i dadaurata pojon .
55004008	Ari , nin en me pun nekinek on ia , me Kaun o pan kotiki on ia ni ran o , iei jaunkapun pun , a kaidin on nai ta , pwe on karoj , me anane a pwarado .
55004009	Kaporijokki uk , pwen madan kodo re i .
55004010	Pwe Demaj me kaje ia lar pwe a pok on jappa et , ap jamalaner Tejalonik , Krejenj Kalejia , Tituj Dalmatien ,
55004011	Lukaj eta mi re i , ukada Markuj , pwen ian kodo met , pwe a katepa on ia ni ai dodok .
55004012	A Tikikuj i kadaralan Epijuj .
55004013	Likau pup , me i pwilikidier Troaj ren Karpuj , wado ni om pan pwarado , o puk kan o kijin likau kan .
55004014	Alekjander jaunmata wia on ia me jued toto , Kaun o en kotin depuk on i duen a wiawia kan !
55004015	Koe pil kalaka i , pwe a kin nantion palian at padak .
55004016	Ni tapin ai pan pakadeikada , jota amen me jauaja , pwe karoj tan jan ia , mepukat ender pwaipwai on irail .
55004017	A Kaun o kotin ieian ia o kamana ia da , pwe i en kak kanikiela ai padapadak o men liki kan karoj en ron . I dorelar jan au en laien .
55004018	A Kaun o pan kotin kapit ia la jan ni wiawia jued karoj , o kotin kalua won ia wein nanlan , i en linan kokolata ! Amen .
55004019	Ranamau , won Prijka o Akwila o toun im en Onejiporuj .
55004020	Erajtuj mondi Korint , a Tropimuj jomaudar , i ap pwilikidi Miletuj .
55004021	Kaporijokki uk , pwen kodo mon anjaun kapau . En Eupuluj a ranamau won uk , o pil en Pudenj , o Linuj , o Klaudia , o ri atail karoj .
55004022	Kaun o en kotikot ni nen om ! Mak en mi re omail !
56001001	PAULUJ ladun Kot o wanporon en Iejuj Krijtuj amen , duen pojon en me pilipildar en Kot akan o duen erpit en melel on pai ren Kot ;
56001002	O kaporoporeki maur joutuk , me Kot jo likam inaukidar mon tapin kaua .
56001003	A ni a anjau a kotin kajanjaledar a majan ki padak , me ko on ia , duen kujoned en Kot atail Jaunkamaur .
56001004	On Tituj nai jeri melel ni ata pojon ta ieu : Mak o popol jan ren Kot Jam o Krijtuj Iejuj atail Jaunkamaur en mi re om !
56001005	Iet karepen ai kamodan uk edi Kreta , pwe koe en kapwaiada , me kaikenta wiauier o kajapwilada jaunkoa kan ni kanim karoj , due i kakaliki on uk .
56001006	Jaunkoa amen en indand mau , o warok en li ta men , o me na jeri kan pojonla , o jo kaindandeki , me re kamom de jopeik .
56001007	Pwe pijop en punla , duen jaunkoa en Kot amen , der katiwo , der purianikom , der kamom wain , der pamara , der norok moni .
56001008	A ren apwali men kairu o pok on me mau , o kanonama , o pun , o jaraui , o makelekel .
56001009	Kolekoleta majan , me udan pun o koiok on padak , pwen kak on panauiki padak en kamaur o kapun on me katiwo kan .
56001010	Pwe ir me toto me malaun o kapei lokaia o me kaweid japun , iet eten , kijan men jirkomjaij .
56001011	Me mau on au ar en pinapinla , pwe re kin kawukila toun im toto , o me kin padapadaki , me jota mau , pweki moni .
56001012	Amen irail , pein arail jaukop amen inda : Men Kreta me kalap likam , man jued o laualo , nain mana .
56001013	Kadede pot et me melel . Ari , i me koe en kapun kelail on irail , pwe ren kelailada ni pojon .
56001014	O ren der injenoki en Juj oko ar kajoi mal akan o kujoned en aramaj akan , me muei jan melel .
56001015	Karoj me kon on makelekel akan , a jota me kon on me jamin o jo pojon akan , pwe arail lamelame o pil injen arail me jamin .
56001016	Re kin inda , me re aja Kot , a ni ar wiawia kan re kin ponjaja i . Irail meid jued , o jopeik , o jo koiok on jon en wiawia mau karoj .
56002001	A KOE en padapadakeki duen me kon on lamalam en kamaur .
56002002	Padaki on ol ma kan , ren der wukiwuk jili , a ren indand mau o nenin , o kelail ni pojon , o ni limpok , o ni kanonama .
56002003	Pil dueta li ma kan , ren wiawia duen me kon on jaraui kan , ren der likinekine der lidun wain , a ren jaunpadak en me mau ,
56002004	Pwe ren panaui li pulepul akan , en apapwali ar paud o pok on nair jeri kan .
56002005	Ren lelapok , min , apwali nan im ar akan , kadek , peiki on ar warok kan , pwe majan en Kot ender lalauela .
56002006	Pil dueta manakap akan , panaui ir , ren lelapok .
56002007	Ni wiawia mau kan karoj koe kajaleda pein uk kaalemoni mau amen , ni om padak melel o lelapok .
56002008	Kida padak en kamaur o namenokala , pwe me palian kitail en namenokala , o jota diar me jued kot men karaune kitail .
56002009	Padaki on ladu kan , me ren peiki on ar jaumaj ni meakaroj ren kaperen ir ada , o ren der katiwo .
56002010	Ren der pirap , a irail en mau o melel on irail , pwe ren kalinanada lamalam en Kot atail Jaunkamaur ni meakaroj .
56002011	Pwe mak en Kot pwarado kamaureda aramaj akan karoj .
56002012	O padapadaki on kitail , me kitail en muei jan meakan me doo jan Kot o inon jued en jappa , ap lelapok , o pun , o dadaureta me kon on ni jappa et .
56002013	O auiauiki kapor mau , o janjal linan en atail Kot lapalap o atail Jaunkamaur Krijtuj Iejuj .
56002014	Me jokonpaudeki pein i ki kitail , pwen dore jan kitail japun karoj , o kamakelekel on pein i aramaj , me a pan japwilim aneki , me kin nantion wiawia mau karoj .
56002015	Mepukat padake kida , o panauiki , o kapun kelail on ; jota amen me pan mamale kin uk .
56003001	KATAMAN kin irail ren peiki on monjap o me manaman akan , o ren apwali wiawia mau karoj .
56003002	Der lalaue amen , der akamai , a en kamantik , o opampap on aramaj akan karoj .
56003003	Pwe kitail pil pweipwei maj o , o jopeik , o jalonala , o papa jon en inon o madon jued akan , kokoa me jued , o peirin , pakailok , o kailonki amen amen .
56003004	A kalanan o limpok en Kot atail Jaundor lao pwarado ,
56003005	A kotin dore kitail la kaidin pweki pein atail wiawia pun , a pein a kupur ki paptaij en kaipwi kap o kawilia kap ren Nen jaraui .
56003006	Me a kotin kupura don kitail kaualap ren Iejuj Krijtuj atail Jaundor .
56003007	Pwe kitail en pun kila a mak , pwen jojoki maur joutuk duen at kaporopor .
56003008	Melel padak pot et o i men , koe en nantion kaweweda , pwe irail , me pojonla Kot , en kadoke kin ir wiawia mau , mepukat me mau o kon on aramaj akan .
56003009	A liki jan peidok mal akan , o padok en tiak kan , o akamai , o akamai ki kapun , pwe mepukat jota kadepa o me mal .
56003010	Aramaj likin panau amen , panaui pan mepak de riapak ap muei jan i .
56003011	Pwe koe aja , me i me japun o kin wia dip , a kadeikada pein i .
56003012	I lao kadar won uk Artemaj de Tikikuj , koe madan don ia , Nikopolij , pwe i kileledier me i pan kaujon waja o ni anjaun kapau .
56003013	Jaunkawewe Jenaj o Apoloj kadara don ia madan . Jauaja ira , pwe ira de anane meakot .
56003014	O naitail akan en porijok o koiokki on wiawia mau , pwe ren der jo wa ’rail .
56003015	Karoj , me mi re i , kin ranamau won uk . Ranamau won karoj , me kin pok on kit ni pojon . Mak o en mi re omail karoj !
57001001	PAULUJ jalidi en Krijtuj Iejuj amen , o ri atail Timoteuj on Pilemon kompoke pat o at warok ni dodok kan .
57001002	O ri atail li Apia , o jauaj pat Arkipuj , o momodijou , me mi nan tanpaj omui ;
57001003	Mak o popol jan ren Kot jam atail o atail Kaun Iejuj Krijtuj en mi re omui !
57001004	I kin danke ai Kot ni ai kapakap kin komui anjau karoj .
57001005	Pwe i roner duen omui limpok o pojon on Kaun Iejuj o on jaraui kan karoj .
57001006	Pwe pojon o me mi re ’tail en kakairida re omui , ni omui dedeki duen me mau kan karoj , me mi reatail jan ren Krijtuj .
57001007	Kit peren kidar o kamait kilar omui limpok , pwe monion en jaraui kan en kelail kilar komui , ri ai .
57001008	I me i aimaki ren Krijtuj kujoned eki on komui duen me pan wiaui .
57001009	Ari jo , pweki ai limpok on komui i men poeki ta re omui , pwe nai Pauluj likailapalar o jalidi en Krijtuj amen .
57001010	I poeki re omui nai jeri Onejimuj , me i wiadar ni ai jalidi ,
57001011	Me jo katepa on komui maj o , a met a katepa on komui o nai .
57001012	I me i kapure on komui , komui ari apwali i , dueta pein monion i .
57001013	Pwe i mauki a en mimieta re i , pwen papa ia ni ai jaliekidi ronamau , wiliandi komui ,
57001014	A i jota men wia meakot , me jota pwili jan kupur omui , pwe omui wia mau ender manjairen a jomanjairen .
57001015	Ele a tan jan re omui anjau kij , pwe komui en pur on naineki i kokolata .
57001016	Kaidin due ladu amen , a mau jan ladu amen , pwe due ri omui kompok amen ; iduen re i , a re omui pan laud jan ni pali uduk a o ni pali en Kaun .
57001017	Ma komui akawarok kin ia , apwali i dueta pein nai .
57001018	A ma a wia japun on komui er , de pwaipwand on komui , i pan kapunala .
57001019	Met nai Pauluj intinkier pein pa i , i pan pwain , ari jo , i jo pan inda , me komui pwaipwand ki on ia pein komui .
57001020	Ei ri ai , i men paiekin komui ren Kaun o , kainjenemauda monion i ren Krijtuj .
57001021	I kaporoporeki om peik , ap intin won komui . A i aja , me komui pan wia laud jan , me inda .
57001022	I men , komui en kaonopada deu i , pwe i kaporoporeki , me i pan lapwadan komail ki omail kapakap .
57001023	En Epapraj , ai warok ni ai jalidi pan Krijtuj Iejuj , a ranamau won komui .
57001024	O Markuj , o Arijtarkuj , o Demaj , o Lukaj ai warok en dodok kan .
57001025	Mak en atail Kaun Iejuj Krijtuj kin ian nen omail ! Amen .
58001001	MURIN majan toto , me Kot kotin kadedeki jaukop akan ni tapin kaua on jam atail akan ,
58001002	A ni imwin kaua o ran pukat , a kotin majan kidon kitail Na , me a kotin kajapwilada , pwen jojoki meakan karoj , o me a kotin wia kida wei pokon ,
58001003	Me kijan a linan o wewe mau on mom a , o kotin kaun kida meakaroj a majan manaman , a lao kotin kamakelekele ki jan dip atail ki pein i , ap kaipokedi ni pali maun en Kaun lapalap poa .
58001004	I me a lapalapalar kaulap jan tounlan kan , pwe a aleer mar eu , me lap jan mar arail .
58001005	Pwe ij ren tounlan kan , me a kotin majani on : Koe nai Ol , ran wet I kaipwi ukadar ? O pil eu : I pan wiala Jam a , o a pan wiala nai Ol ?
58001006	O pil eu : A lao pan pil kare don jappa Mejeni o , a kotin majani : Tounlan en Kot karoj pan poni i .
58001007	A duen tounlan kan a kotin majani : A wiaki japwilim a tounlan kan man en kadar o a papa kan umpul en kijiniai .
58001008	A duen Japwilim a a kotin majani : Mol omui , Main Kot , pan potopot eta . O jokon en pun , iei jokon en wei omui .
58001009	Komui pok oner me pun , ap kailonki tiak japun ; iei me omui Kot keie kin komui Main Kot , potik kaperen , pwen lapa jan nanmarki kan karoj .
58001010	O pil eu : Komui Main pajonedier jappa nin tapi o , o lan akan wiawia en lim omui kan .
58001011	Irail pan momela , a komui pan kotikot eta , o irail karoj pan marinalar dueta likau eu ,
58001012	Komui pan kotin wilitik ir pena dueta likau eu , o irail pan wukila , dueta likau eu ; a komui pan duedueta o omui par akan jota pan rojela .
58001013	A ij ren tounlan kan , me a kotin majani on : Mondi on ni pali maun i , I lao kaloedi om imwintiti kan pan nä om ?
58001014	Kaidin irail karoj nen en men papa me kin pakadarala pwen papa irail , me pan jojoki maur joutuk ?
58002001	I ME kitail en nantion madamadaua , duen me kitail ronadar , pwe kitail ender jo konoti .
58002002	Pwe ma majan o , me pouja jan ren tounlan kan , me inen o kaopa karoj o katiwo karoj kalokoloker duen kapun o ,
58002003	Iaduen atail pan kak pitila , ma kitail mamaleki kamaurpa lapalap wet , me tapida ni a kalok jan ren Kaun o ap pil jan ren me ronoron i kan !
58002004	A pil Kot , me kotin kadedeki ni kilel akan , o manaman akan , o jon en wiawia kelail akan , o kijakij en Nen jaraui , duen pein kupur a .
58002005	Pwe a jota kotiki on tounlan kan , en koaki jappa kokodo , duen me je indinda .
58002006	A amen me kadede o inda ekij waja : Dakot aramaj o , pwe komui kin kotin kupura i , de nain aramaj amen , pwe komui kotin apwali i ?
58002007	Komui kotin kajapwilidi i anjau kij pan tounlan kan , ap kotin nine kin i linan o wau .
58002008	Kom kotin kaloedier karoj pan aluwilu a kan . A ni a kotin kaloedi on i meakaroj , jolar , me jota lodi on i . A met kitail jaikenta kilan , me karoj lodi on i .
58002009	A kitail kilan Iejuj , me kajapwilidi anjau kij pan tounlan kan , pweki a kalokolok on kamatala , ap nine kida linan o wau , pwen mata kila amen amen duen mak en Kot .
58002010	Pwe me mau on i , me dipijou kan karoj wiaui oner o wiaui kidar , ni a kotin kalua won linan jeri toto , en kaunjokala Tapin maur arail ki kamekam ,
58002011	Pwe i , me kin kajaraui , o irail , me pan kajarauila , karoj tapi jan me ta men , i me a jota kotin namenokki riane kin irail ,
58002012	Duen a kotin majani : I pan padaki on ri ai kan mar omui , o nan pun en momodijou i pan kaul kapin on komui .
58002013	O pil eu : I pan liki i . O pil eu : Majani , iet nai o jeri kan , me Kot kotiki on ia er .
58002014	A duen jeri kan , me kijan pali nta o uduk , i me a pil kotin ale on pein i mepukat , pwe ni a matala i en kaloedi i , me kaun en mela , iei tewil o ,
58002015	O kotin lapwada irail karoj , me lodi on majak mela , ap lidulidu arain arail maur .
58002016	Pwe kaidin tounlan kan , me a kotin apapwali , pwe a kotin apapwali kadaudok en Apraam .
58002017	I me a kotin udan duela ri a kan ni meakaroj , pwen kalanan o wiala jamero lapalap melel amen , mon Kot , pwen tomki dip en aramaj akan ,
58002018	Pwe duen pein i kanaudokalar o jonejon , a kotin mani duen jauaja irail , me jonejoner .
58003001	I ME , ri ai jaraui kan , komail me pwaijanekier en lan a eker , komail madamadaua duen wanporon o jamero lapalap en atail lamalam : Iejuj .
58003002	Me melel on i me kajapwilada i , dueta Mojej me melel waja karoj nan tanpaj en Kot .
58003003	Pwe linan en Ol men et me lapa jan linan en Mojej , dueta aramaj amen , me wiadar im eu , me kaka jan im o .
58003004	Pwe im karoj wiauieda ren aramaj amen , a me wiadar meakan karoj , iei Kot .
58003005	A Mojej me melel ni a koaki tanpaj en Kot , dueta papa amen , pwen jaunkadede en meakan me pan lokido .
58003006	A Krijtuj me udan Na , ap melel nan pein tanpaj a . A tanpaj a iei kitail , ma kitail kolekoleta pojon o peren en kaporopor lao lel imwi .
58003007	I me Nen jaraui kotin majani : Ran wet , ma komail pan ron kapitie ,
58003008	Komail der kapitakaila monion omail , due ni anjau en kaonion ni ran en jonejon nan jap tan .
58003009	Waja me jam omail akan kakaudud o kajojon ia o irail kilaner ai wiawia kan jaunpar paeijok .
58003010	Iei me I makaraki pan ti o , ap inda : Monion arail kin poden japunla . A irail jolelapokki ai al akan .
58003011	Iei me I kaukila ni ai makar : Irail jota pan konodi ai moleilei .
58003012	Kalaka ri ai kan , pwe monion en amen de juedela , ap jo pojon o muei wei jan Kot ieiaj .
58003013	A komail panau pena ran karoj arain omail kak inda : Ran wet ; pwe amen de kapitakai kila widin en dip .
58003014	Pwe kitail wialar kijan Krijtuj , ma kitail kolekoleta tapin atail liki lao imwijokela .
58003015	Duen a lokido : Ran wet , ma komail pan ron kapitie , komail de kapitakaila monion omail , due ni anjau en kaonion .
58003016	A ij irail , me kaudud on i ni ar ronadar ? Kaidin irail karoj , me ko wei jan Äkipten ren Mojej ?
58003017	A ij irail , me a kotin onion kidar par paeijok ? Kaidin irail , me wiadar dip , me war arail pupedi nan jap tan ?
58003018	A ij irail , me a kotin kaukila , me re jota pan konodi a moleilei ? Kaidin irail eta , me jota peiki on i .
58003019	Ari , kitail diarada , me re jota kak , konodi , aki ar jo pojon .
58004001	KITAIL ari kanakanaion pein kitail , pwe inau pan pedelon on nan a moleilei mimieta , pwe amen re omail ender diarokada duen amen , me jota konodier .
58004002	Pwe ronamau pil lolok don kitail er dueta on irail ; a arail ron majan o jota kadepa on irail , aki a jota doleki pojon ren me ronadar akan .
58004003	A kitail me pojonlar , pan pedelon on nan moleilei o , duen a kotin majanier : I kaular ni ai makar : Re jota pan pedelon on nan ai moleilei . Ari jo , wiawia kan unjokalar ni a kotin kapikadar jappa ,
58004004	Pwe ekij waja a kotin majanier duen ran kaiju : Kot kotin moleilei jan a wiawia kan karoj ni ran kaiju .
58004005	O waja et a pil kotin majani : Irail jota pan pedelon on nan ai moleilei .
58004006	Ari , a kak ren akai en pedelon on nan moleilei o ; a irail , me aleer ronamau maj o , jota pedelon on , pweki ar jopeik .
58004007	Kot ap pil kotin kileledier ran eu : Ran wet ! Ni a kotin majanier ren Dawid murin anjau warai , duen a majan moa : Ran wet , ma komail pan ron kapitie , komail der kapitakaila monion omail .
58004008	Pwe ma Iojua kamoleilei ir ala , a jota pan kotin katitiki duen eu ran .
58004009	Ari kamol en japat pan japwilim en Kot akan mia .
58004010	Pwe i , me pedelon on nan a moleilei , a pein pil moleileila jan a wiawia kan , dueta Kot jan japwilim a kan .
58004011	Kitail ari kaporijoki pein kitail , en pedelon on nan moleilei o , pwe amen ender lodi on jon en jopeik ota .
58004012	Pwe majan en Kot me maur , o manaman , o kon jan kodlaj au riau , o kin til won , lao a kajare pajan maur o nen , pil kokon akan o kanan en ti o ; o kadeikada lamelam o inon en monion o ,
58004013	O jota man me maur kot me rir jan i , pwe meakaroj me janjal o kadiarokada mon jilan i . Kitail en kapunala pein kitail re a .
58004014	Ari , pweki atail jamero lapalap kajampwal Iejuj , Japwilim en Kot , me kotidala nanlan , kitail en dadaurata lamalam .
58004015	Pwe atail jamero lapalap kaidin i amen , me jota kin kotin pam atail luet akan . A i amen me jonejon ni jon karoj dueta kitail ap jota dip a .
58004016	Iei me kitail en aima ko don mol en mak , pwe kitail en tunole kalanan o mak , pwen jauaj patail ni anjau me mau on .
58005001	PWE jamero lapalap karoj , me pilipildar jan ren aramaj akan , pan kajapwilada , pwen jauaja aramaj akan ren Kot , pwen wiada kijakij o mairon pweki dip ;
58005002	Me kak pamada duen me japun o jalonala kan , pwe i pil me lued .
58005003	I me a udan kida mairon pein dip a , dueta a kin tomeki dip en aramaj akan .
58005004	O jota amen , me kin kajapwilada pein i , pwe a pan kajapwilada jan ren Kot dueta Aron .
58005005	Pil dueta Krijtuj , me jota kalinanada pein i , pwen wiala jamero lapalap , a i me wiadar me majani on i : Koe nai Ol , ran wet I kaipwi uk adar .
58005006	Duen a pil kotin majani ekij waja : Koe jamero duen al en Melkijedek kokolata .
58005007	O ni ran akan , me a kotikot ni pali uduk , a kotin maironki laolao , o nidinid , o kaukauwet , o tontonir on i , me pan kak dorela i jan a pan matala , o pweki a wauneki Kot , a laolao pil pwaidar .
58005008	I me Japwilim a , ari jo , a kotin padakki peik ni a kalokolok .
58005009	O ni a unjokalar a kotin wialar kamaur pan maur joutuk on irail karoj , me kin oke i .
58005010	O Kot pil kotin kamare kin i jamero lapalap duen al en Melkijedek .
58005011	Iran mepukat kajoi toto mi re at , a me apwal en kaweweda , aki omail jota dedeki .
58005012	Nan a daulier anjau , me komail en wiala jaunpadak , ari jo , komail me pil mau on , amen en kawewe on komail tapin lamalam en majan en Kot , wialar jon dueta irail , me kin tunole pil en didi , a kaidin kijin mana .
58005013	Pwe amen amen me kin tunole pil en didi , me man jalonpon ni majan en pun , pwe a rajon jeri pwelel .
58005014	A me unjokalar akan me mau on kijin mana , pwe irail me anlar lamalam pweki ar laudelar , ap aja duen me mau o me jued .
58006001	I me kitail pan muei jan tapin padak en Krijtuj , ap kakairida o unjokela , a kaidin pur on wia pajon ni at kalukila wiawia en mela kan , de pojon Kot ,
58006002	De padak duen paptaij , o pokada pa kan poa , o duen en me melar akan ar pan maureda , o duen kadeik joutuk .
58006003	A i me kitail pan wiada , ma Kot pan kotin mueid on .
58006004	Pwe a jo kak pa ’rail , me marainlar , o me wewekier kijakij jan lan , o audaudkier Nen jaraui ,
58006005	O lolekon kilar majan en Kot mau , o manaman en muei mau kokodo ,
58006006	Ma irail pan pup wei jan , re jolar pan kak pur on kalula , pwe irail pein kalopuela Japwilim en Kot o kanamenokalar i .
58006007	Pwe jap me lamelamur ki katau , me kin purepure moredi on , o me kawojadan irail , me kin wia japajap kapwa mau , iei jap o me kin ale pai ren Kot .
58006008	A ma a kin kawojada tuka teketek o dip , iei me jued o mau on kariala o ni imwi a pan karonala .
58006009	A kompoke pat akan , je aja , me komail jota kin duota ni meakan me kareda maur , ari jo , iduen at kin padapadak .
58006010	Pwe Kot jota japun , o a jota kak maliela omail wiawia kan o omail dodok limpok , me komail kajanjale on mar a ni omail papaer me jaraui kan , o ni omail kin papa .
58006011	A kit kin inon ion , amen amen komail en nantion duedueta kajanjaleda kaporo por melel lao lel imwi .
58006012	Pwe komail der tananala , a komail alale jan irail , me pojon o kanonama ap jojoki inau kan .
58006013	Pwe ni en Kot a kotin inauki on Apraam , a kotin kaukila pein i , pwe jota me lap jan en kau kila ,
58006014	Majani : Melel I pan kapai uk ala o kaneder uk ala .
58006015	I ari auiauieta ni kanonama ap pwaida inau o .
58006016	Pwe aramaj akan kin kaukila me lapa jan ir , o kaula kin kaimwijokala akamai karoj .
58006017	I me Kot pil kotin kaukila , pwen kajale on irail , me pan jojoki pai en a inau o , me a inau jota kak wukila .
58006018	Pwe jon riau me jo kak wuk , pwe Kot jota kak likam , en kamait kit ala melel , pwe kitail en tan won kaporopor , me mi mo atail .
58006019	Kaporopor wet me rajon paipon en nen atail , me melel o ten , me kak lel won nan pera jaraui .
58006020	Iei waja atail jaunkair kotila ia pweki kitail , Iejuj , me wiala jamero lapalap ni al en Melkijedek kokolata .
58007001	IEI Melkijedek nanmarki en Jalem o jamero en Kot lapalap amen , me kotilan tu on Apraam , ni a pure do jan a kaloedi nanmarki kai , ap kapaida i ;
58007002	Me Apraam pil kotiki on eijok kij eu jan ni a dipijou karoj . Iet wewe kaieu en mar a : Nanmarki en pun ; ap pil : Nanmarki en Jalem , iet wewe : Nanmarki en popol ;
58007003	Me jota jam a , jota in a , jota a kainok , jota tapin a ran akan , pil jota imwin maur . A a raj on Japwilim en Kot , o a pan jamero kokolata .
58007004	Komail kilan ol lapalap men et , me jam atail Apraam kotiki on eijok kij eu en a dipijou , me lodier .
58007005	Melel eta kadaudok en Lewi , me kajapwiladan dodok en jamero , arail kujoned mia , me ren ale jan ren aramaj akan , iei ri arail akan , eijok kij eu , duen kapun , a ir pil kijan kadaudok en Apraam .
58007006	A i , me jota kijan irail , ale eijok kij eu jan ren Apraam o kapaiada i , me aleer inau o .
58007007	Nan melel kaualap me tikitik o kin paida jan ren me lapalap .
58007008	Ari met , aramaj akan me udan mela , kin ale eijok kij eu , a mo amen , me kadedepa mia , duen a ieiajata .
58007009	Ari melel , pil kadaudok en Lewi me kin ale eijok kij eu , kida eijok kij eu on ( Melkijedek ) ki Apraam .
58007010	Pwe a mimieta nan lonelon en jam a , ni anjau Melkijedek kotilan tu on i .
58007011	Ari , ma dodok en jamero Lewi unjokela — pwe i anjau irail aleer kapun o — da katepan amen jamero en pwarado ni al en Melkijedek , a kaidin ni al en Aron ?
58007012	Pwe ma dodok en jamero wukila , nan kapun pan pil wukila .
58007013	A i , me je indinda , i kijan eu kainok , a jota amen jan nan kadaudok wet apwalier pei jaraui .
58007014	Pwe meid janjal , me Kaun patail tapi jan Iuda . Ari , iran jau wet Mojej jota katitiki meakot duen jamero .
58007015	Mepukat janjal melel , ma amen jamero pan kotido ni al en Melkijedek ,
58007016	Me jota kajapwiladar pan tiak en kujoned uduken , pwe pan manaman en maur joutuk .
58007017	Pwe iet kadedepa : Komui jamero joutuk amen duen al en Melkijedek .
58007018	Pwe i me kujoned en maj nikier , pwe me luet o jota katepa ,
58007019	Pwe kapun jota kak kaunjokala meakot , a kaporopor me mau jan men maj , pan id pwarado , me kitail kak tuki on Kot .
58007020	O iet pil eu kajampwal : Pwe a kajapwil kida kaula — a irail wiala jamero ni jota kaula .
58007021	A men et japwilikida kaula ren i , me kotin majani on i : Kaun o kaular , a ap jota pan kalu kila : Komui jamero joutuk amen duen al en Melkijedek .
58007022	Iei me Iejuj pil wiala kapun pan inau , me mau jan men maj .
58007023	A irail me toto , me wialar jamero , pweki ar matalar , kareda , me irail jota kak mimieta .
58007024	A i me potopoteta , pwe a kotin aleer dodok en jamero joutuk .
58007025	Ari , i me a kotin kak kamaureda melel ir karoj , me kai ki on Kot i , pwe a kotin ieiajata , pwen laolao kin ir .
58007026	Pwe iduen jamero lapalap me mau on kitail , me jaraui , o jo japun , o jo jamin , o me liki jan me dipan akan , o ileila jan nanlan .
58007027	Me jota rajon jamero lapalap akan , me kin kida maj mairon pweki pein dip arail ap pweki en aramaj akan ni ran karoj . Pwe i me a kotin wiadar pan pak ta ieu , ni a kotin mueid on Kot pein i .
58007028	Pwe kapun kin kajapwiladan jamero aramaj luet akan , a majan en kaula , me wiauier murin kapun , kajapwiladar Japwilim a , me unjokalar joutuk .
58008001	A iet orlepan me je indinda : Atail jamero lapalap , me kotikot ni pali maun en mol en Kaun lapalap nanlan .
58008002	Iei papa en pera jaraui o im likau melel , me Kaun kotin kauada , kaidin aramaj amen ;
58008003	Pwe jamero lapalap karoj pan kajapwilada , en kida kijakij o mairon kan . I me udan pun men et en pil kida meakot , me a pan kotin maironki .
58008004	Ma a kotikot jappa , a jota pan kak jamero , pwe jamero kan mia , me kin kidan kijakij duen kapun o ,
58008005	Me kin alale jan meakai mi lan , duen Mojej , me Kot kotin kalolekonla , ni a pan kauada im likau . Pwe a kotin majani on i : Kanai on , o wiada meakaroj , duen me kajanjale on uk er nin nana !
58008006	A i me aleer papa eu , me mau jan arail , pwe i kapwai pan inau , me mau jan men maj , pwe a tapi jan majan en inau , me mau jan men maj o .
58008007	Pwe ma inau en maj o unjokalar , jota me pan rapaki waja en eu inau .
58008008	Pwe a kotin kupur jued kin irail majani : Kilan , ni ran oko , me pan kodo , I pan ki on men Ijrael o kainok en Iuda inau kap eu ; iei me Kaun o kotin majani .
58008009	Kaidin dueta inau o , me I ki on jam ar akan , ni ran o , me I koledi pa arail , pwen kalua irail do jan nan jap en Äkipten , pwe re jota podidi on ai inau ; ari , I ap jota injeno kin irail , me Kaun o kotin majani .
58008010	A iet inau o , me I pan wiai on men Ijrael murin ran oko , me Kaun o kotin majani : I pan audeki nen arail ai kapun , o intiniedi nan monion arail , I pan wiala arail Kot , o re pan wiala nai aramaj .
58008011	Jota amen me pan padaki on men imp a , o ri a indinda : Lelapokki Kaun ! Pwe amen amen pan lelapok kin ia jan ren me tikitik o lel on me lapalap re ’rail .
58008012	Pwe I pan makeki on ir ar japun kan , o dip arail I jolar pan tamanda .
58008013	Ni a kotin majani : Inau kap , a kotin kamarinala men maj o . A me marinalar o malar , me mau on lokidokila .
58009001	A inau kaieu pil a kujoned en wia jaraui mia , o pera jaraui me janjal .
58009002	Pwe im likau eu wiauier , a ni pali liki lamp mia , o tepel , o prot en kajanjal ; iei waja , me adaneki waja jaraui ;
58009003	A palila jan pera , ilolon , i waja me adaneki waja jaraui melel .
58009004	Iei wajan pei jaraui kold en kijiniai o kopa en inau , me kitimeki pena kold waja karoj , a dal kold ianaki mana , o en Aron a jokon , me majel pajan , o jlet en inau .
58009005	A ponanin kopa o Kerupin en linan mia , me kompwaledi wajan tom . A anjau wet i jota pan padaki on komail due .
58009006	A mepukat karoj lao onoper , jamero kan kin pedelon on nan im likau moa kapwaiada dodok on Kot anjau karoj .
58009007	A nan im likau kariau jamero lapalap eta kotilon on kelep pan me pak nan par eu ianaki nta , me a tom kida pein dip a o dip en aramaj akan .
58009008	I me Nen jaraui kotin kajanjale kida , me al en nan pera jaraui melel jaikenta wiauier , arain im likau moa mia .
58009009	Mepukat karajepa eu en anjau wet , pwe kijakij o mairon en wiaui lole , a re jota kak kapunala nan injen en i , me kin kapwaiada dodok on Kot wet .
58009010	Pwe met akan wiauita , pwen pil ian mana o nim , o jon en kamakelekel akan , o tiak en kamaui pali uduk , me pan wiaui , lao lel anjau me mau jon .
58009011	A Krijtuj me kotido , pwen jamero lapalap en dipijou en mur , ap kotin weid nan im likau eu , me lapa jan o mau jan men maj o , me kaidin wiaui kidar pa , o me jota udan pali pa et ,
58009012	Pil jota kotikilon ntan kut ol de kau pul a pein nta pan mepak , me a kotikilon nan pera jaraui melel , pwen lapwapan dip joutuk .
58009013	Pwe ma ntan kut o kau ol o paj en kau li ujupeki me jamin kan ap kaminela o kajarauiala pali uduk o ,
58009014	Daduen ntan Krijtuj jo mau jan kaualap , me tonmeteki pein on Kot ren Nen joutuk , me jota me juet kot pit , pwen kamakelekel injen atail jan ni wiawia mela kan , pwen papa Kot ieiaj !
58009015	I me a kotin wiala jauntom en inau kap ; a matala wiauier , pwen lapwada japun kan , me wiauier pan inau kaieu , pwe irail me paeker akan en ale inau en jojo joutuk .
58009016	Pwe ma inau en jojo en pwaida , i me wiadar inau o , pan mela maj .
58009017	Pwe inau en jojo kak pwaida murin aramaj a mela , ma jo , a jota pan kareda meakot , arain maur en i , me wiadar inau o .
58009018	I me inau kaieu jota pan pwaida , ma nta jo ian .
58009019	Pwe kujoned en kapun karoj lao loki on aramaj karoj ren Mojej , a ap ale ntan kau o kut ianaki pil o wunen man waitata o ijop , ap ujupeki puk o aramaj akan karoj , majani :
58009020	Iet ntan inau , me Kot kotiki on komail er .
58009021	A pil ujupeki nta im likau o kapwa en papa kan .
58009022	O koren ion karoj pan makelekele kida nta duen kapun o , a ma jo nta , nan jota dip me pan lapwada .
58009023	I me a mau on mom en dipijou en nanlan kan en kamakelekele kida mepukat . A dipijou en nanlan en kamakele kida mairon eu , me mau jan mepukat .
58009024	Pwe Krijtuj jota kotilon on nan pera jaraui , me pa wiaui kida pwe i mom en me melel , a a kotilon on nan nanlan , pwen pwaralan mon jilan en Kot pweki kitail .
58009025	A jota kotilon on , pwen tomki pein i pan pak toto dueta jamero lapalap , me kin pedelon on nan pera jaraui ni par karoj ianaki ntan man oko .
58009026	Ma iduen , nan a pan matala pan pak toto jan nin tapin aramaj akan , a met ni imwin anjau kan , a kotin pwarado pan mepak , pwen lapwada dip akan ki pein a mairon .
58009027	A duen a kileledier on aramaj akan , en mela pan mepak , a muri kadeik o ,
58009028	Iduen Krijtuj me matalar pan mepak , pwen lapwada dip en me toto . A ni a pan kotin puredo , a pan pwara don ir , me kin auiaui i , a kaidin pweki dip , a pwen kamaur ir ala .
58010001	PWE kapun o iei motan dipijou en mur , a kaidin pein mom en dipijou , a jota kak kaunjok kilar mairon ota irail , me kin wia ir ada ni par karoj .
58010002	A ma iei , arail mairon pan dukedi , pwe jolar kataman pan dip en irail , me apwali mairon ;
58010003	Pwe mepukat kin wiaui , pwen katamanda dip ni par karoj .
58010004	Pwe ntan kau ol o kut jota kak wa jan dip akan .
58010005	Ari , ni a kotin pwara don jappa , majani : Mairon o kijakij komui jota kotin mauki , a komui kotiki on ia er pali war ai .
58010006	Kom jota peren kida mairon ijij o mairon men tom .
58010007	I ap inda : Kilan , I kokodo , nan puk o me intinidier duen nai , pwen kapwaiada kupur omui , Main Kot .
58010008	Maj a majanier : Mairon , o kijakij , o mairon ijij , o mairon men tom , kom jota kotin mauki , o kom jota kupur peren ki mepukat , me wiauier duen kapun o .
58010009	Ap pil majanier : Kilan , I pwara don kapwaiada kupur omui . A kotiki jan men maj , pwen kapwaiada men mur .
58010010	Ni kupur wet kitail kajarauilar ki mairon en war en Iejuj Krijtuj pan me pak .
58010011	Jamero karoj me kajapwiladar , pwen apwali dodok ni ran karoj o purepure mairon ota , me jo kak lapwada dip akan .
58010012	A men et , me kotin maironki pan mepak dip akan , ap kaipokedi ni pali maun en Kot kokolata .
58010013	O a kotin auiaui , lao a imwintiti pan wiala utipan aluwilu a kan .
58010014	Pwe a kotin kaunjokila tom ta ieu karoj , me pan kajarauila .
58010015	Nen jaraui pil kotin kadede on kitail duen mepukat , pwe murin a kotin majanier :
58010016	Iet inau , me I pan wiai on irail murin ran pukat , me Kaun o kotin majanier : I pan ki on monion arail ai kapun , o I pan intiniedi on nan nen arail .
58010017	Dip arail , o arail japun kan I jolar pan tamanda .
58010018	A ma re lapwadar , ap jolar mairon en dip pan wiaui .
58010019	Ari ri ai kan , ma a muei on kitail er , en pedelon on nan pera jaraui ki ntan Iejuj ,
58010020	Pwe a kotin wiai on kitail er al en maur kap pot et lel pali lan likau ki uduk a .
58010021	A ma atail jamero kajampwal en tanpaj en Kot mia .
58010022	Kitail ap pan pwaralan i ni melel en monion atail , o pojon melel , o ujupeki monion atail , o maio jan injen jued , o widenki pil makelekel war atail ,
58010023	O kitail en tenedi on atail kadede en kaporopor o der wukiwuk jili , pwe i me melel , me kotikida inau o .
58010024	O kitail en apwali nan pun atail ni atail kainon ion limpok o wiawia mau kan .
58010025	O kitail ender dukedi jan atail mod on kaudok pena , duen me kin wiaui ren akai . A kitail en nantion panau pena , pwe komail kilan , me ran o me korendor .
58010026	Pwe ma kitail inon ion wia dip , murin atail marainiki melel , jolar mairon men tom ki dip atail ,
58010027	A kitail pan mimieta ni atail majak kadeik apwalia o onion en kijiniai , me pan karojela imwintiti kan .
58010028	Ma amen pan tiakedi kapun en Mojej , a jota pan diar mak , pwe a pan kamela , ma jaunkadede riamen de jilimen mia .
58010029	Ari , da me komail lamelame , duen me pan tiakedi Japwilim en Kot , o kajaminela ntan inau kap , me a kajarauilar o lalaue Nen en mak , a jo pan kalokolok laud jan irail ?
58010030	Pwe kitail aja i , me majanier : Ikepa ai dok , I pan depuki on . O pil eu : Kaun o pan kotin kapun on japwilim a aramaj akan .
58010031	Nan meid kalom , en lodi on ni lim en Kot ieiaj .
58010032	A komail tamanda ran en maj oko murin omail marainlar , ap dadaurata ni omail kalokolok laud .
58010033	Ni omail kenkaurur janjal o pan kidau o kamekam , o ni omail riane kin ir , me pil lel mejued .
58010034	Pwe komail ianaki me jalidi kan ni ar kalokolok , o komail pil pereperen ni omail kapwa kan kulia wei jan , pwe komail aja , me komail aneki dipijou en lan , me mau jan o me jota pan jorela .
58010035	Komail ari der kajela omail liki , me pan kareda katinpa lapalap .
58010036	Pwe kanonama me mau on komai , pwen kapwaiada kupur en Kot o konodi inau o .
58010037	Anjau tar kij , me onoper pan pwarado , a jota pan pwand .
58010038	A me pun o pan maureki pojon , a nen i jota pan peren kida , ma a pan pure wei jan .
58010039	A kitail jota kijan ir , me pure wei jan , ap lokidokila , a kijan irail , me kin pojon ap kamaur nen arail .
58011001	POJON me pajon en me kitail kin kaporoporeki o kadede pan me jo janjal .
58011002	Pwe i me men kaua aleer kadede parail .
58011003	Ni pojon kitail aja , me lan o jappa wiauikier majan en Kot , iei me dipijou kan , me kitail kin kilan , jo wiauiki meakai me janjal .
58011004	Ni pojon Apel maironiki on Kot me mau jan Kain , ap dedekilar , me i me pun , pwe Kot kotin kupukupura a kijakij . O i me a kin padapadaki murin a melar lao lel met .
58011005	Ni pojon Enok peukadala , pwen der kilan mela , ari , a joer diarokada , pwe Kot kotin ukadala i , a mon a peukadala kadedepa mia , duen a kon on Kot .
58011006	A ma jo pojon , jota me pan kak kon on Kot . Pwe me men tu on Kot , en pojon , me a kotin mia , o me a pan kotin katini on ir , me rapaki i .
58011007	Ni pojon Noa majakadar , ni a kauada war im , pwen kamaureda toun im a , ni a aleer majan en Kot , duen me jaikenta janjal , o i me a kadeikada jappa , o jojoki pun , me pwili jan pojon .
58011008	Ni pojon Apraam peiki on Kot , ni a paeker , en lipalan eu jap , me a pan jojoki ; i ari lipalan o jota aja , waja me a pan kotila ia .
58011009	Ni pojon a wiala men wai amen nan jap en inau , o kotikot nan im likau kai , a Ijaak o Iakop , me pan pil ale jojo en inau ota , ian i ,
58011010	Pwe a auiaui kanim eu , me a pajon mia , me wiauieda ren Kot .
58011011	Pil Jara keleki pojon ni a pan lijeanda , ap naitikada jeri amen , ni a li dapwan , pwe a aja , me i melel amen , me kotiki on i inau o .
58011012	I me jan me ta men , me rajon mela amen , me toto tapida jan , due uju en lan me totoia , o me rajon pik en ni oror , me jota kak wadawad .
58011013	Mepukat karoj matalar nin pojon o kaikenta paieki inau o , a re kilaner jan ni waja doo , ap peren kidar o kadededar , me re men kairu o men wai nin jappa .
58011014	A ni ar wia due met , re kin kajaleda , me re rapaki udan jap arail .
58011015	A ma irail nonki jap o , me re ko janer , irail pan kak purelan .
58011016	A jo , pwe re inon ion eu jap , me mau jan jappa , me mi nanlan , i me Kot jota kotin namenokki wiala arail Kot , pwe a kotin kaonop on irail er kanim eu .
58011017	Ni pojon Apraam maironki Ijaak , ni a kajonejon o mueidala na ieroj , murin a aleer inau o .
58011018	Iran i a lokido : Jan Ijaak kadaudok om me pan irerok wei .
58011019	Pwe a aja , me Kot pil kotin kak kamaurada i jan ren me melar akan , i me a pil pur on naine kin i , pwen wia karajepa eu .
58011020	Ni pojon Ijaak kapaiadan Iakop o Ejau meakan me pan wiaui .
58011021	Ni pojon Iakop kapaiada nain Iojep putak riamen , ni a pan matala , o a pairukila pon a jokon .
58011022	Ni pojon Iojep , ni a pan matala , a kokopada duen kadaudok en Ijrael ar pan lipala , o a kakalik on ir duen ti a kan .
58011023	Ni pojon Mojej , ni a ipwidier , okiokilar ren jam a in a jaunipon jilu , pwe ira kilaner , me a jeri kajelel amen , o ira jota majak en nanmarki a kujoned .
58011024	Ni pojon Mojej lao laudala , kan inaneki nain Parao jeripein .
58011025	O a piladar en ian japwilim en Kot aramaj akan kamekam , jan peren mal en dip me motomot .
58011026	O a kajampwaleki kanamenok en Krijtuj jan kapwa en Äkipten , pwe a kupukupura katinpa .
58011027	Ni pojon a lipa jan Äkipten , jota lomwiki onion en nanmarki , pwe a kotin kaporoporeki , me a jota kilaner , dueta a kilan i .
58011028	Ni pojon a wia paja o ujup en nta , pwe me pan kamela mejeni kan , ender kai on ir .
58011029	Ni pojon irail kotela jed waitata , likamata nan jap madekon , me men Äkipten oko pil jon , rap mopelar .
58011030	Ni pojon kel en kanim Ieriko ronki pajan murin ar pidaki ran iju .
58011031	Ni pojon Raap , li jued amen , jota ian ir , me jopojon , kamela , pweki a popol apwali liparok kan .
58011032	O da me i en pil kajoiada ? Pwe anjau me tikitik en wia kajoi duen Kideon , o Parak , o Jimjon , o Iepta , o Dawid , o Jamuel , o jaukop akan .
58011033	Duen ar kaloekidi wei kan pojon , kapwaiada lamalam pun , paieki inau kan , kaku pena au en laien ,
58011034	Kakunla kel en kijiniai , piti jan au en kodlaj , luetalar rap kelail lar , komad ni mauin , kaloedier jaunpei en wai kan .
58011035	Li akai pil aleer nair me melar akan , pwen mauredar . A akai kalokoloker o kan maiolar , pwe re men konodi maureda jan ren me melar akan me mau melel .
58011036	Pil akai wewelokelar , o wokiwok , o pil jalidi , o lodi on nan imaten .
58011037	Irail pakajuk , de rajaraj pajan , de kame kila kodlaj ; re janjarawaru jili , likauiki kil en jip o kut , jamamalar , kaankamekam , o apwal akan .
58011038	A men liki jota war on mepukat . Irail koko jili nan jap tan , nin nana kan , pan paip o por kai .
58011039	Mepukat karoj lok mau kilar ar pojon , a jota paieki inau o .
58011040	Pwe Kot kotin kaonopadan kitail me mau jan arail pai , pwe irail ender unjokalar mo atail .
58012001	ARI , pweki jaunkadede pukat , me raj on dapok kalaimun eu , me kapil pena kitail , kitail en meui jan katoutou patail o dip , me kin kolekole kitail , ap dadaurata tan ni weir , me mi mo ’tail .
58012002	Ududial Iejuj , me tapi pan o kaimwijoke pan atail pojon , me jota kotin kupukupure peren me moa , ap kotin kanonama ni lopu , mamaleki kanamenokpa , ap kotidi ni pali maun en mol en Kot .
58012003	Komail tamanda i , me wonewei ni kaupa ren me dipan akan , pwe komail ender panada o nen omail ender luetala .
58012004	Pwe komail jaikenta kelail on en palian dip , me kareda kamela .
58012005	O komail monokelar kamait pa ’mail , me padaki on komail ni tiak en jeri : Nai ol , koe der ronaronan joreki kapun en Kaun o , o der luetalar ni a pan kotin kapun uk ala .
58012006	Pwe Kaun o kin kotin kame , me a kin pok on o kin kaloke jeri karoj , me a pan japwilimaneki .
58012007	A ma komail pan kanonama on kalokolok , nan Kot kin kotin wiai on komail duen on japwilim a kan . Pwe ia jeri men , me jam a jota kin kaloke ?
58012008	A ma komail jota pan kalokolok dueta irail karoj , nan kaidin komail jeri , pwe jota jam omail .
58012009	A ma jam atail en pali uduk kaloke kitail er , o kitail majak irail , iaduen , kitail jota pan peik kaualap on Jam en nen akan , pwen memaur kila ?
58012010	Pwe irail kaloke kitail ran me malaulau , duen injen arail , a i pwen kamaui kitail la , pwe kitail en tunole kijan a jaraui .
58012011	A kalokolok karoj kaidin likamata peren , ni a pan lel on kitail , pwe injenjued , a mur a pan kareda wan pun o popol on ir me anlar .
58012012	Komail ari kakelada pa o pukie omail luet akan .
58012013	O kakeki wei nä omail , pwe me jikilikil ender pirokala jan al o , a ren kelailada .
58012014	Nantion popol on amen amen o jaraui ; a ma jo , jota me pan kak kilan Kaun o .
58012015	O kalaka , pwe amen depa jota konodi mak en Kot , pwe karepen me jued ende pwaida , kawe komail , o me toto pan jamin kila .
58012016	Pwe jota me pan nenek , de me jued amen due Ejau , me netikila a jojo ni kijin mana ta ieu .
58012017	Pwe komail aja , duen muri , ni a men ale pai , a lokidokilar , pwe a jota kak diar anjaun kalula , me a roporopeki pil en maj a .
58012018	Pwe komail jota lel nana , me aramaj kak doke , o me inkinkon , o pil jota lel waja rotorot , o waja pon , o melimel .
58012019	Pil jota lel nil laud en koronete , de maod en lokaia , me irail , me ronadar , poeki , ender pur on .
58012020	Pwe re jota kak on ron : O pil man amen , ma a pan jair nana o , a pan pakajuk .
58012021	Iduen kajanjal a kamajak melel , pwe Mojej majanier : I ap lomwineki o rerer .
58012022	A komail leler nana Jion , o kanim en Kot ieiaj , Ierujalem en lan , o pokon en tounlan nederenia ,
58012023	O momodijou mejeni , me mar arail kileledier nanlan , o ren Kot jaunkapun en karoj , o ren nen en me pun kan me unjokelar .
58012024	O ren Iejuj jauntom en inau kap o ntan ujup , me mau jan en Apel .
58012025	Komail kalaka , pwe komail depa jikinwei , me kin mamajani . Pwe ma irail jota kak pitila , me jikin wei i , me kotin padapadak on irail nin jappa , nan melel , kitail jota pan kak pitila , ma kitail pan jikin wei i , me majan don kitail jan nanlan .
58012026	I anjau o kapitie kamokidada jappa . A met a kotin inauki majani : I pan pil kamokidada kaidin jappa eta , pwe pil nanlan .
58012027	A iet wewe en : I pan pil : Me mokidadar pan kawukila , pwe iei dipijou me wiauier , pwen ir , me jota kamokidada , en mimieta .
58012028	Kitail pan ale wei eu , me jota pan kak mokidada , i me kitail en dodok on Kot duen me kon on i , ni makelekel o majak .
58012029	Pwe atail Kot kijiniai nkon .
58013001	KOMAIL tenedi on limpok en jaulan !
58013002	Komail der monokela , en apwali men kairu kan . Pwe i me akai kajamoki tounlan kai , ap jaja .
58013003	Komail tamanda me jalidi kan , due pein komail jalidier , o irail me kaankamekam , due pein komail , me memaureki pali war .
58013004	Karoj en wauneki inau en papaud o loj en jojamin , a me nenek o kamal akan Kot me pan kotin kadeik on irada .
58013005	Komail der norok moni , a komail injenemauki me mi re omail . Pwe a kotin majanier : I jota pan muei jan uk de kaje uk ala .
58013006	Ari , kitail ap aima on indinda : Kaun o jauaj pa i , i jota pan majak , pwe da me aramaj amen pan kak wiai on ia ?
58013007	Tamatamanda omail jaunpadak kan , me kawewe on komail er majan en Kot , alale jan arail pojon , o madamadaua imwin arail wiawia .
58013008	Iejuj Krijtuj me duedueta , aio , ran wet , o kokolata .
58013009	Komail ender wukiwukki jili padak likam akai ; pwe pai kajampwal eu , monion atail en tenetenela , me kin wiauiki mak , a kaidin ni kijin mana , me jo kadepa on , me kin apapwali .
58013010	Atail pei jaraui mia , me jota mau on , irail en tunole jan , me kin papa nan im likau .
58013011	Pwe war en man akan , me ntar wijikilon on nan pera jaraui ren jamero lapalap aki dip , ijijer likin kanim .
58013012	Iduen Iejuj , pwen kajarauiala aramaj akan ki nta , kamekamela likin kanim .
58013013	Kitail ari en koie lan re a likin kanim o ian i kankaururla .
58013014	Pwe jota atail kanim potopot met , a kitail raparapaki eu , me mi mo ’tail .
58013015	Kitail ari poden maironki kapin on Kot ren ( Iejuj ) ; iei wan kilin aua , me kadededa mar a .
58013016	Wiawia mau o kijakij , komail der monokela , pwe i mairon me Kot kotin kupura .
58013017	Peiki on omail kaun akan o duki on irail ! Pwe re kin tauli kin nen omail , duen me pan pakajaui ren Kot , pwe ren wiawia mepukat ni peren , a jo ni injenjued , pwe i me japai on komail .
58013018	Kapakapa kin kit . Je kin peren kida atail injen mau , o je kin nantion wiawia mau ren aramaj karoj .
58013019	I panaui komail en porijok wia met , pwe i en kak pitipit pwaralan komail .
58013020	A Kot en popol , me kotin kaiajadar Jilepan jip lapalap , iei atail Kaun Iejuj jan ren me melar akan , ki ntan inau joutuk ,
58013021	I en kotin kamaui komail en kapwaiada kupur a o jon en wiawia mau ren Iejuj Krijtuj . I me udan linan kokolata ! Amen .
58013022	Ri ai kan , i panaui komail , peiki on ai panau wet . Pwe i intin won komail er motomot .
58013023	Komail aja , ri atail Timoteuj jaladokelar ; ma a pan madan don ia , i pan ian i kilan komail .
58013024	Ranamau on omail kaun akan karoj o me jaraui kan karoj . Men Italien kan ar ranamau won komail .
58013025	Mak en mi re omail karoj !
59001001	IET nai Iakopuj ladu en Kot o Kaun Iejuj Krijtuj on kainok eijok riau , me pakajar pajaner ; komail perenda !
59001002	Ri ai ko , komail perenki ma komail lel on kajonejon .
59001003	O aja , ma omail pojon me pun , a pan kareda kanonama .
59001004	A kanonama pan duedueta lao lel imwi , pwe komail en anla o unjok , o jolar anane meakot .
59001005	A ma amen re omail jota a lolekon , i en poeki ren Kot , me kin kotiki on amen amen ni jo kidaue , ari , a pan ale .
59001006	A i en poeki ni pojon , der peikajal , pwe me kin peikajal , me rajon iluk en madau , me an kin ipir wei pukepuk .
59001007	Pwe i aramaj ender lamelame , me a pan tunole meakot jan ren Kaun o .
59001008	A ol amen me peikajal , kin koweikodo ni a dodok karoj .
59001009	A ri atail amen , me jamama , en juaiki a kapwapwa .
59001010	A me kapwapwa en juaiki a jamama , pwe duen majal en rä a pan monedi .
59001011	Pwe katipin dakada , ap karakar , ap kamonedi rä kan o majal en rä pupedier , o mom a kajelel olar , iduen me kapwapwa o pan jora jan ni a wiawia kan .
59001012	Meid pai ol o , me wonweita ni jonapa , pwe murin a poedi , a pan ale nin in maur , me Kot kotin inauki on me pok on i .
59001013	Ma amen pan jonejon , a depa inda , me a jonejon ren Kot . Pwe Kot jota kak mi pan jonejon en mejued , o a pil jota kin kajonejon amen .
59001014	A amen amen kin jonejon ni a inon jued .
59001015	A inon jued lao wiauier , ap naitikadar dip ; a dip , ni a unjokelar , kin naitikada mela .
59001016	Ri ai kompok kan , komail der ponepon kida .
59001017	Kijakij mau karoj o a japan kodido jan poa , jan ren Jam en marain akan , me jota man jon toror o jota man wukila .
59001018	A kotin kanaitik kida kitail majan melel , pwe kitail en wiala mejeni en japwilim a kan .
59001019	Ri ai kompok kan , komail aja , aramaj karoj en madan ron , a pwand en lokaia , o pwand en makar .
59001020	Pwe makar en ol o jota kin kapwareda pun en Kot .
59001021	I me komail en kajela pwel karoj o me jued karoj , ap ale on komail majan o , me padedier lol omail nin tiak en karakarak , i me kak on kamaureda nen omail .
59001022	A komail en kapwaiada majan o kaidin ron eta , a ma iduen , komail kin kotaue pein komail .
59001023	Pwe ma meamen kin ron majan o , ap jota kapwaiada , nan a raj on ol amen , me kin kilekilan maj en pali war a nan klaj ,
59001024	Pwe murin a kilekilaner duen pein i , a koie la o pitipit monokela duen a janjal .
59001025	A me kin kilekilan melel nan kapun unjok o kajaledok , o kapwaiada , o ma a jota pan monokela , me a roner , a kapwaiada , nan i pan pai kida a wiawia kan .
59001026	Ma amen lamelame , me a kin papa Kot , ap jota kaineneda lo a , o ma a piti pein monion i , nan a dodok on Kot me mal kot .
59001027	A dodok min o pun mon Kot o Jam me wet : En apapwali japoupou o li odi kan ni ar apwal akan , o pera ki pein i jan jappa .
59002001	RI ai ko , komail pojon atail Kaun Iejuj Kriituj en linan , der lipiliki aramaj amen .
59002002	Pwe ma ol amen pan ian omail jaraui , me kapwateki rin kold likau linan , o pil jamama amen , me a tuken likau o jakanekan pan pedelon ,
59002003	A ma komail pan kilekilan me mi nan likau linan , o komail pan indan i : Re kotido kaipokedi met , waja mau , ap indan me jamama : Koe en uda mo , de met impan utipa !
59002004	Iaduen komail lipilipil nan pun omail , o komail wiala jaunkapun kan ni omail lamalam jued ?
59002005	Ri ai kompok kan , komail ron ! Kot jota kotin piladar me jamama nan jappa et , me kapwapwaki pojon , o me pan jojoki wei , me a kotin inauki on irail , me pok on i ?
59002006	A komail mamaleki me jamama o . Kaidin me kapwapwa kan kin wia jued on komail o panalan komail mol en kadeik kan ?
59002007	Irail jota kin lalaue mar ijou , me komail maranekier ?
59002008	Ma komail kapwaiada kapun ijou duen majan o : Koe en pok on men imp om dueta pein uk , nan komail wia me mau .
59002009	A ma komail pan lipilipiliki aramaj , komail kin wia dip , o kapun pan kadiarok on komail , me komail me dipan .
59002010	Pwe meamen kapwaiada kapun pon , ap kawela kujoned eu , nan i me tiakedi karoj .
59002011	Pwe me kotin majanier : Koe der kamal , i me pil majanier : Koe der kamela aramaj ! Ari , ma koe jota kamal , a ma koe kamela aramaj , nan koe me tiakedier kapun o .
59002012	Komail ari lokaia o wiawia duen irail , me pan pakadeikada ren kapun en kamaio .
59002013	A me jota kin kadek , pan lodi on kadeik apwal , a me kadek , kin juaiki kadeik o .
59002014	Ri ai ko , da katepan aramaj amen , me pan inda , me a pojon mia , ap jota a wiawia mau kan ? Iaduen pojon pan kak dorela i ?
59002015	Ma ri atail ol de li amen mia , me jolar a likau , o jolar kan ar kijin mana kaukaule ,
59002016	A ma amen komail pan indan i : Kola popol raneran o manamana ! Ap jota , me komail pan ki on i , me mau on pali war a , da katepa ?
59002017	Iduen pojon , ma a kelep o jota wiawia ian , nan a melar .
59002018	A ele amen pan inda : Om pojon mia , a ai wiawia kan mia ; kajale on ia om pojon , me jota wiawia kan mia , a nai pan kajale on uk ai pojon ni ai wiawia kan .
59002019	Koe kamelele me Kot me ta men mia , me mau , nan tewil akan pil kin kamelele ap majakada .
59002020	A koe aramaj aklapalap , ma koe men dedeki , me pojon me mal kot , ma jota wiawia kan ian ?
59002021	Iaduen jam atail Apraam ? A jota pun kila a wiawia kan , ni a pan maironki japwilim a kijin putak Ijaak pon pei jaraui ?
59002022	I me koe kilan , me pojon jauaja a wiawia kan , o pojon unjok kilar a wiawia kan .
59002023	Ari majan o pwaidar : Apraam pojon Kot , o i me a pun kilar o a maraneki : Kompoke pan Kot .
59002024	Komail ari kilaner , me aramaj amen pan pun kila a wiawia kan a kaidin pojon ta .
59002025	Pil dueta Raap , li jued amen , kaidin a wiawia kan , me a pun kilar , ni a kajamo men en kadar , o kadar ir ala ni apot al toror ?
59002026	Pwe duen pali war mela , ma jota nen , iduen pojon a mela , ma jota wiawia kan ian .
59003001	RI ai ko , me jota mau , ma komail me toto inon ion jaunpadakala , pwe komail aja , me kitail pan lel on kadeik laud .
59003002	Pwe pan pak toto kitail kin japun , a ma amen jota kin japunki lokaia kij , nan i ol melel amen , o a kak koaki pali war a pokon .
59003003	Kilan , kitail kin ki on nan au en oj kijin mata , pwe ren peiki on kitail , o kitail kin kawuk jili war arail pokon .
59003004	Kilan , pil jop akan ! Irail me kalaimun o an kin ipir wei , ari jo , men ilil tikitik kak kawuki on waja , me kaptin kin inon ion ia .
59003005	Iduen lo me kokon tikitik eu , a a juaijuai lapalap . Kilan , duen kijiniai tikitik kin ijikada nana kalaimun !
59003006	Iduen lo en aramaj , a rajon kijiniai o aude pan japun karoj . Lo o kijan kokon atail , ap kajaminela war pon , a kin ijikada wiawia en nan maur atail karoj , a pein i ijij jan nan pweleko .
59003007	Pwe jon en man laualo karoj , o manpir , o me karop , o man akan , me kin memaur nan jed , kin kamandala o kaloedi ren aramaj akan .
59003008	A lo o jota aramaj amen me kak kaloedi , nan me jued kot , me dir en men kamela .
59003009	I me kitail kapinaki Kaun o Jam , o kitail kariaki i aramaj akan , me wiauier ni mom en Kot .
59003010	Jon ni au ota kapai o karia kin tapi jan ia . Ri ai ko , me jota pun , mepukat en wiaui due .
59003011	Daduen utun pil pot , a kin ki wei pil iau o jadik jan ni por ta ieu ?
59003012	Ri ai ko , pik pot pil kak wa wan le , de wain pan kak wan pik ? Pil dueta parer jol eu jota kak kida pil .
59003013	Ij me lolekon re omail , o erekila padak ? I en kajaleda ni lamalam mau a wiawia kan ni impai o lolekon .
59003014	A ma peirin o akamai mier nan monion omail , komail der juaiki palian melel o der kalikame me melel .
59003015	Pwe lolekon wet , me jota tapi jan poa a udan pa et , pali uduk , pali tewil .
59003016	Pwe waja peirin o akamai mia , nan i wajan jaminimin o dodok jued karoj kin wiauiaui ia .
59003017	A lolekon , me tapi jan ni pali poa , maj a kin makelekel , ap pil kaminimin , o kampai , o matarok , o dir en kadek , o wa mau , o jo peikajal , o jo malaun .
59003018	A wan pun pan kamoremoredi ni popol ren ir , me kin tom pena .
59004001	IA waja akamai o pei nan pun omail kin tapi jan ia ? Kaidin jan nan omail inon jued akan , me kin pepei nan omail kokon akan ?
59004002	Komail kin inon ion , ap jota aneki , komail kin kamela o kailonki , ap jota , me komail pan ale ; komail kin akamai o mauin . A jota omail meakot , pwe komail jota kin poeki .
59004003	Komail kin poeki , ap jota pwaida , pwe komail kin poeki japun , pwe komail kin kapwaia kida omail inon jued akan .
59004004	Komail kamal akan , komail jota aja me waroki on jappa et , kin imwintiti on Kot ? Ari meamen , me men kompoke pan jappa , nan i imwintiti en Kot amen .
59004005	De komail kiki on , me puk jaraui majani mal : Nen o me kotikot lol omail , kin inon ion o nantion dodok on Kot .
59004006	A meid laud a mak on kitail . I me a kotin majanieki : Kot kin kotin palian me aklapalap , ap maki on me opampap akan .
59004007	Komail ari duki on Kot a palian tewil , a ap pan tan wei jan komail .
59004008	Kakondak monion on Kot , a ap pan kupukupura komail , kamakelekel pa omail , komail me dipan ; o kaminela monion omail , komail me lol riapot .
59004009	Kainjino , o maiei , o janejan ; omail kaukaurur en wuki on me mauk , o omail peren on injenjued .
59004010	Akitikitik ki pein komail mon Kaun o , a ap pan kajapwil komail da .
59004011	Ri ai ko komail de lokaia jued nan pun omail . Pwe me kin lokaia jued duen ri a , de kadeikada ri a , a kin lokaia jued on kapun o kin kadeikada kapun o . A ma koe kadeikada kapun , pwe jaunkapun amen koe .
59004012	Amen ta jaunkapun o jaunkadeik , me kak on kamaurela o kariala . A ij koe , me kin kadeikada men imp a ?
59004013	Iet pil eu , komail me kin inda : Ran wet de lakap je pan kolan kanim wet o kaujon waja o par eu , o netinet ap kapwapwala .
59004014	A komail kin jaja , da me pan wiaui lakap , pwe da omail maur ? Pwe komail kin raj on tokoi , me kin mi anjau kij , ap mokonaidi .
59004015	Mak eta komail en inda : Ma Kaun o kotin kupura , o ma kitail memaureta , kitail pan wiada met de mo .
59004016	A jo , komail kin perenki omail jujuai , nan jujuai due met me jued .
59004017	Ari , melel ta , meamen me lelapok ki me mau , ap jota wia , nan i me dip on i .
59005001	A KOMAIL kapwapwa kan , janejanki o weriwereki , kampamail pan lel on komail !
59005002	Omail kapwa kan olar , o man en mot kanalar omail likau kan .
59005003	Omail kold o jilper mirelar , ari , ar mir me pan kadede on komail , o pan nar pajan uduk omail due kijiniai . Nan komail nakier kapwa ni imwin ran akan .
59005004	Komail nar , pwain en toun dodok , me kop penaer dipijou en jap omail , me komail kulia janer , kin weriwer ; o likwir en jaundolun akan lel on karona en Kaun Jepaot .
59005005	Komail ipuepuarok kier me jued nin jappa , dender on , komail kamue matier monion omail rajon man wi , me pan kamela .
59005006	Komail kadeikada o kamela me pun o , a a jota palian komail er .
59005007	Ari ri ai ko , komail kanonama lao lel en atail Kaun a pan kotin pwarado . Kilan , jaumat amen kin auiaui wa mau en jap o , o a kin kanonama lao katau en maj o mur moredier .
59005008	Komail ari pil kanonama eta , katene monion omail , pwe en atail Kaun a pwarado me korendor .
59005009	Ri ai ko , komail der pilipil en pan moli ki amen amen , pwe komail ender pakadeikada . Kilan , jaunkadeik o mi pan wanim .
59005010	Ri ai ko , ni omail kalokolok o kanonama komail alale jan jaukop akan , me kokopeki ni mar en Kaun o .
59005011	Kilan , kitail kin kapina me dadauratar . Komail roner duen kanonama en Iop , o kilaner imwin Kaun O , pwe Kaun o kin kupukupura o kapunlol kaualap .
59005012	Ri ai ko , komail kalaka , pwe komail der kaula ; der kaukila lan de jappa , o der wia eu jon en kaula ; a omail japen en ei ta , o omail jo en jo , pwe komail de lodi on kadeik o .
59005013	Ma amen re omail kamekam , a en kapakap , a ma amen injenemau , a en kauleki pjalm .
59005014	Ma amen mi re omail me jomau , en ukado jaunkoa en momodijou kan , pwe irail en kapakapa kin i , murin ar keie kin i le ni mar en Kaun o .
59005015	Ari , kapakap pojon pan kamaureda me jomau o , o Kaun o pan kakelada i , o ma a wiaer dip kai , re pan japedokalar jan .
59005016	I me komail en weok pena dip omail o kapakapaki amen amen , pwe komail en kelail la . Kapakap melel en me pun amen kin kareda me toto .
59005017	Eliaj aramaj amen dueta kitail , a kapakapaki katau ender moredi , ari jolar katau moredi on jappa ni par jilu o jaunipon wonu .
59005018	O a kotin pur on kapakap , nanlan ap kamoredier katau , o jap kapareda wa kan .
59005019	Ri ai ko , meamen mi re omail , me jalonala ni melel , o amen kajapaledo i ,
59005020	I en aja , me kajapaledo me dipan amen jan ni a jalonala , a kamaureda jan mela nen eu , me a pan pwain kidi dip toto .
60001001	IET nai Petruj wanporon en Iejuj Krijtuj amen on me pilipildar ren me kaikairu pakajar lan Pontuj , Kalejia , Kapadojien , Ajien o Pitinien .
60001002	Me pilipildar pan kupur en Kot Jam , ap kajaraui kila Nen , pwen peik o makelekeleda pan ntan Iejuj Krijtuj . Mak o popol en rok re omail !
60001003	Kapin on Kot , o Jam en Kaun patail Iejuj Krijtuj , me kotin kaipwi kap kitail on kaporopor maur , pweki a kalanan lapalap pan Iejuj Krijtuj a iajadar jan ren me melar akan ,
60001004	On jojo eu , me jota pan dukedi o jo jamin , o jo monedi , me nekinekid on komail nanlan .
60001005	Komail me pakolekoleki mana en Kot ni pojon on maur potopot , me pan janjaldo ni imwin ran akan .
60001006	Iran met komail kin peren kida , murin omail injenjuedeki jonejon kai anjau motomot , ma i duen kupur a .
60001007	Pwe omail pojon en diarokada ni pun o , pan kajampwal jan kold jor , a me kin diarok kida kijiniai , men kapin , o linan , o wau , ni en Iejuj Krijtuj a pan janjaleda .
60001008	Me komail jota kilaner , ari jo , komail kin pok on i , o komail kin pojon i , me komail jota kin kilan anjau wet , a i me komail kin peren kida peren laud kaualapia .
60001009	I me pan kare on komail imwin omail pojon , iei dorelan nen omail .
60001010	Iei maur o , me jaukop oko raparapaki o kalekalelapok , me kokop kida mak , me pan pwara don komail .
60001011	O re raparapaki , iad anjau o duen anjau me Nen en Krijtuj me kotikot re ’rail , kotin kajaledar , o me kotin kokopkido kamekam en Krijtuj o a linan , me mi muri .
60001012	A pakair pwara don irail , kaidin pwen papa pein irail , a komail , rap kalok on komail er jan ren me padaki on komail ronamau ki Nen jaraui , me pakadarado jan nanlan , me pil tounlan kan inon ion kilan .
60001013	I me komail en katenedi lonelone en nen omail . Komail majamajan o kaporoporeki melel mak en Kot , me pan wijike don komail ni en Iejuj Krijtuj a pan janjaleda .
60001014	Komail dueta jeri en peik kan , komail der paroki on inon jued en maj o , me mi re omail ni anjaun omail rotorot .
60001015	A duen i , me kotin molipe komail er , me jaraui , iduen komail en pil jaraui ni jon en wiawia karoj .
60001016	Pwe a intinidier : Komail en jaraui , pwe nai me jaraui .
60001017	O ma komail pan kapakap on Jam , me jota kotin lipilipil aramaj amen , pwe a pan kotin kadeikada duen dodok en amen amen , komail ari kekeide ki ni majak arain omail kaikairu nin jappa et .
60001018	Pwe komail aja , kaidin kapwa jor : Jilper de kold , me komail kamaio kila jan omail dadaurata kaudok o , me men kaua padokedi on komail ,
60001019	A ki ntan Krijtuj kajampwal dueta jippul amen , me jo jamin o jo muaimuai .
60001020	Me kileledier mon jappa pajonedier , ap janjaleda ni imwin ran akan pweki komail .
60001021	Komail me pojon Kot ki i , me Kot kotin kaiajadar jan ren me melar akan , ap kotin kalinanada i , pwe komail en pojon o kaporoporeki Kot .
60001022	O komail kamakelekeleki nen omail ni peik o melel , pwen pokepoke melel ri omail akan . Komail ari teneten limpok pena jan monion omail makelekel .
60001023	Dueta ir , me ip japal , kaidin jan ni wa mor , a jan ni me jomor , iet : Jan nan majan maur en Kot , me pan duedueta .
60001024	Pwe uduk karoj me rajon rä , o ar linan karoj me rajon majal en wan rä . Rä o monidier o majal en wan rä moredier .
60001025	A majan en atail Kaun pan potopoteta kokolata , i majan o , me kalok on komail ni ronamau .
60002001	KOMAIL ari muei jan jon en jued karoj o widin karoj , o malaun , o peirin , o karaun mal karoj .
60002002	A komail en dueta jeri pwelel , me apton ipwidier , ap inon ion pil en didi mau o melel , pwe komail en kakairi kida i ,
60002003	Ma komail diaradar , me Kaun o me kalanan .
60002004	Komail waroki on i me rajon takai maur , me aramaj akan kajelar , ap lipilipiler o kajampwal ren Kot .
60002005	O pein komail en kakauda duen takai memaur , wiala im nenin o pwin en jamero jaraui , pwen kida mairon , me pwili jan Nen o , me Kot kotin kupura ki Iejuj Krijtuj .
60002006	I me intinidier nan puk jaraui : Kilan , I kidi on nan Jion takai en pukakaim , me lipilipil o kajampwal , o me pojon i , jota pan namenokala .
60002007	Komail ari , me liki i , pan ale pai kajampwal o ; a ren me jopojon akan , a rajon takai eu , me men kau im akan kajelar ; ari jo , a wialar takai en pukakaim ,
60002008	O takai en kapupedi , o paip en kamakar , irail kin dipikelekel , aki re jota peik ion majan o , i me pil kileledi on irail .
60002009	A komail jau lipilipil eu , jamero ijou kan , pokon jaraui , aramaj me netier , pwen kapara jili manaman akan en me kotin molipedo komail jan nan rotorot on a marain kapuriamui .
60002010	Maj komail jota wei eu , a met komail wein Kot ; o maj komail jota konekonela , a met , komail konekonelar .
60002011	Kompok kan , i panaui komail pwe komail men kairu o men wai , komail muei jan inon jued en uduk , me kin palian nen .
60002012	Omail wiawia kan nan pun en men liki kan en pun , pwe ni ar kine likam on komail , dene komail me jued kai , ir lao kilan omail wiawia me mau , ren kapina Kot ni ran en kajanjal .
60002013	Komail ari duki on kaun pan aramaj akan karoj pweki Kaun : Ma nanmarki , pwe i ta kaun lapalap .
60002014	A ma jaumaj akan , me pakadarado jan re a , pwen depuk on me japun kan , ap kapina me kin wiawia mau .
60002015	Pwe iet eten duen kupur en Kot : Komail en kadukie kidi omail wiawia mau dodok en aramaj pweipwei kan .
60002016	Duen me jaladokalar , ap jota wia kin arail jaladok , men pwaindi dip arail , a duen ladun Kot .
60002017	Kakaki amen amen , pok on jaulan kan , lan Kot , wauneki nanmarki !
60002018	Komail papa kan , upai on omail kaun akan ni majak , kaidin on me mau o kalanan eta , a pil on me kin kowei kodo .
60002019	Pwe mak eta , amen en kamekameki a pun ren Kot , o kanonama pan me jued .
60002020	Pwe da kadepa , ma komail pan pukoki pein dip omail ? A ni omail wiawia me mau , ap kamekam ki o kanonama , nan i me mak ren Kot .
60002021	Pwe i me komail paeker kido , pwe pil Krijtuj kamekam kin komail , wiala kilel pa ’mail , pwe komail en idauen wei lip a .
60002022	Me jota wia dip , pil jota widin diarok nin jilan i .
60002023	Kajuedi , a jo juedeki , kaankamekam , ap jota akdepuk , a a meuid on i , me kin kadiekada pun .
60002024	Pein i tomki dip atail nan war a nin tuka o , pwe kitail en mela jan dip atail akan , ap pan maur ion me pun , me moun lip a komail kelail kidar .
60002025	Pwe komail rajon jip , me jalonalar , a met komail japale don jilepa ’mail o Kaun pan nen omail .
60003001	PIL dueta komail li akan , udi on pein omail warok kan , pwe irail me jo pojon majan o , en pil dore kila wiawia mau en li akan o arail nenenla .
60003002	Ni arail kilekilan omail wiawia min ianaki lan .
60003003	Arail kapwat ender ni pali liki ni arail inid pena pit en mona de kapwat ki kold , de dilion nan likau linan .
60003004	A kapwat me jo janjal mi nan monion en aramaj , me jo jor , impai , opampap , iei me kajampwal ren Kot .
60003005	Pwe iduen kapwat en li jaraui en kaua kan , me kaporoporeki Kot o duki on pein arail warok kan .
60003006	Duen Jara , me peiki on Apraam o kamare kin i : Ai kaun ; a komail wiala na jeri kan , ma komail pan wiawia mau o jota majak .
60003007	Pil dueta komail ol akan , lelapoki on omail warok kan , kaka kin irail , pwe koma jojoki pena mak en maur , pwe omail kapakap ender poula .
60003008	A iet imwin mepukat : Komail karoj en lamalam ta pot , o pokepok pena , o pok on ri omail akan , o kadek , o aktikitik .
60003009	Komail der depukki me jued me jued , de lokaia jued lokaia jued , a kapaiada , ap aja , me a kilele on komail , en jojoki pai kan .
60003010	Pwe me men pok on maur o inon ion ran mau akan , i en pera jan jued lo a , o kil en au a , pwe re depa kotaue .
60003011	A en muei jan me jued , ap wia me mau , en rapaki popol , ap dadaurata .
60003012	Pwe jilan in Kaun o kin pera me pun kan , o karon a me mani ar kapakap . A jilan in Kaun o kin palian irail me wia jued .
60003013	Ij i me pan kaokaoe komail , ma komail dadaurata me mau ?
60003014	A ma komail kamekameki me pun , komail meid pai ; komail der majak irail o der waponda .
60003015	A komail en kajarauiki nan monion omail Kaun Krijtuj . Anjau karoj komail en kak japen on amen amen me kalelapok re omail duen kaporopor o , me mi lol omail .
60003016	A mepukat en wiaui nin tiak en opampap , o majak , o injen makelekel , pwe irail , me kinekine likam on komail ni omail wiawia mau ren Krijtuj , ren namenokala ni ar karaun kin komail likam .
60003017	Me mau , ma i kupur en Kot , komail kamekameki me mau , jan omail kamekameki me jued .
60003018	Pwe pil Krijtuj kamekame ki dip pan mepak , me Pun wiliandi me japun kan ; pwen kalua kitail don Kot . Pali uduk kamekamelar ap kaiaja kida Nen .
60003019	I me a kotidilan waja teneten , pwen padaki on nen akan ,
60003020	Me jota peik maj o , ni anjau me Kot kotin auiaui o kanonama on ir ni muein Noa , ni anjau , me war im wiauier , me malaulau , ir me walemen , maure kila pil o .
60003021	I me pil kin kamaur komail la anjau wet ni paptaij a kaidin kaminela pali uduk , pwe inau en injen mau on Kot eu , ki en Iejuj Krijtuj a iajadar .
60003022	A kotidalan nanlan , kotikot ni pali maun en Kot . Tounlan kan , o lapalap akan , o manaman akan upai on i .
60004001	ARI , pweki Krijtuj kamekame ki kitail ni pali uduk a , i me komail en pil ale on komail lamelam ota , pwe me kin kamekame ni pali uduk , muei janer dip .
60004002	Pwe a der poden dadaurata inon jued en aramaj akan , a dadaurata kupur en Kot arain a memaur ni uduk .
60004003	Pwe a itarer , omail wiawia en maj duen lamalam en men liki kan , ni omail kekeid ni tiak jued , o inon jued , o jokolar , o kaped en mana , o kamom joko , o kaudoki on ani jakanekan .
60004004	I me re puriamuiki , me komail jolar kin ian irail ni ar wia jued o kaped en mana , o lalaue .
60004005	A re pan weokadan i , me pan kadeikada me maur o me melar akan .
60004006	Pwe i me ronamau pil loloki on me melar akan , pwe irail en maurela . Ari jo , ni pali war arail re lodi oner kadeik o duen a kin wiaui ren aramaj akan , a ni pali nen arail re memaur duen kupur en Kot .
60004007	A imwin meakaroj me korendor , komail ari majamajan o nantion kapakap .
60004008	A met eta , komail dadaurata omail poke pena , pwe limpok kin pwaindi dip toto .
60004009	Komail apapwali men kairu o der lipalipaned .
60004010	Duen omail aleer omail pai en mak kan , iduen omail papa pena duen jaunkoa mau en mak en Kot .
60004011	Ma amen pan wiada padak , a en wiada duen majan en Kot , o ma amen kin papa , a en papa duen Kot kotin kupurai on i a mana , pwe kapin en ko on Kot ni meakan karoj , ren Iejuj Krijtuj , me wau o manaman en ko on kokolata joutuk ! Amen .
60004012	Kompok kan , komail der puriamuiki jonapa ’mail karakar , me pan lel on komail , pwen kajonejon komail , der lamelame , me komail ta lel on mepukat .
60004013	A komail peren kida , pwe komail pwaijaneki en Krijtuj a kamekam , pwe ni a linan janjaldo , komail pil pan perenda kaualapia .
60004014	Komail meid pai , ma aramaj pan kaurur kin komail pweki mar en Krijtuj ! Pwe Nen en linan o en Kot kotikot re omail .
60004015	A jota amen re omail en kamekameki kamela aramaj , de lipirap , de me wia jued , de kauntenkoma en aramaj a wiawia kan .
60004016	A ma a kamekameki a jaulan , a ender namenokki ; a en kapina Kot ni mepukat .
60004017	Pwe a leler anjaun kamekam , me pan tapida jan ni tanpaj en Kot ; a ma a tapida re ’tail , ia pan imwi en me jota pojon ronamau en Kot ?
60004018	A ma me apwal , en kamaureda me pun o , a ia waja , me jan Kot o me dipan akan pan pwaralan ia ?
60004019	Ari , irail me kamekam pan kupur en Kot , ren liki on Kot melel nen arail , ni arail wiawia mau .
60005001	I panaui jaunkoa kan , me mi nan pun omail , pwe nai pil kijan jaunkoa kan o jaunkadede en kamekam en Krijtuj , o pil ian pwaijaneki linan , me pan kajanjaleda .
60005002	Komail kamana pwin ijou en Kot , me mi re omail , a kaidin manjairen , pwe ni injenemau ni omail ariri Kot , kaidin pweki moni , a ni peren o limpok .
60005003	O kaidin akajaupeidi on momodijou , a men kaalemoni , pwe pwin ijou en ale jan .
60005004	Ari , ni en jilepa lapalap a pan pwarado , komail pan ale mar en linan , me jota pan monela .
60005005	Pil dueta komail me pulepul akan , peiki on me laud akan . Komail karoj upa pena o tenedi on opampap . Pwe Kot kin kotin palian me aklapalap akan , ap kotin maki on me karakarak kan .
60005006	Komail ari karakarak pan lim en Kot manaman , pwe a en kotin kajapwil komail ada , ni eu anjau me kon on .
60005007	Kadakadar on i omail inon karoj , pwe a kin kotin kupuro kin komail .
60005008	Komail lelapok o majamajan , pwe omail imwintiti tewil koko jili dueta laien weriwer amen o raparapaki , me a pan katalala .
60005009	Komail ari kelail palian i o teneten ni pojon , o aja , me kamekam ota kin lel on ri omail akan nin jappa ,
60005010	A Kot en mak karoj , me kotin molipe komail won a linan joutuk , ren Krijtuj , pan kotin kaunjokala , o kakelada , o kamanada , o pajonedi , me pan kalokolok anjau motomot .
60005011	I me udan manaman potopoteta ! Amen .
60005012	I intin won komail kijin likau kij et ren Jilwanuj ri omail melel , duen me i kin lamelame , pwe i men panaui komail o katiti on komail , me i eta mak melel en Kot , me komail en keleki .
60005013	Irail , me ian komail pilipildar nan Papilon o nai ol Markuj ara ranamau won komail .
60005014	Komail ranamauiki pena metik en limpok . Popol en mi re omail karoj , me warok ki on er Krijtuj ! Amen .
61001001	IET nai Jimon Petruj ladu o wanporon en Iejuj Krijtuj on irail , me paikier pojon kajampwal ota dueta kit , me kitail aleer ki pun en atail Kot o Jaunkamaur Iejuj Krijtuj .
61001002	Mak o popol en roklan komail ki erpit en Kot o Iejuj atail Kaun .
61001003	Jon en manaman en Kot karoj , me itar on maur o lelapok , kijakij don kitail er , ki kupurkon en i , me kotin molipe kitail ki pein a linan o manaman .
61001004	Ni mepukat a kotin kijakij ki don kitail inau lapalapia o kajampwalia kan , pwen kare on komail maur en Kot , o tan wei janer me jued akan , me mi jappa ki inon jued .
61001005	Komail ari nantion eta , kida jar mau ni omail pojon , o ni jar mau lolekon .
61001006	O ni lolekon koton , o ni koton kanonama , o ni kanonama lelapok .
61001007	O ni lelapok limpok on jaulan kan , o ni limpok on jaulan kan limpok on amen amen .
61001008	Pwe ma mepukat mi re omail , o pwaida re omail , komail ap jota pan tanana de jo wa ni lolekonki atail Kaun Iejuj Krijtuj .
61001009	A me jota pwaijaneki mepukat , nan i majkun , o a kin dedam jili waja , aki a monokela a wideud jan ni dip a dip en maj .
61001010	Ri ai ko , i me komail nantion katenedi omail paeker o pilipil , pwe ma komail pan wiada mepukat , komail jota pan pupedi .
61001011	Pwe i me komail pan pedelonki peren nan wei joutuk en atail Kaun o Jaunkamaur Iejuj Krijtuj .
61001012	I me i pan kataman kin komail anjau karoj , menda ma komail aja mepukat , o komail keleki melel .
61001013	I lamelame , a pun , i en kataman kin komail o kamana komail da , arain ai pan mimieta nan im pwal wet .
61001014	Pwe i aja , eten i pan pwilikidi war ai duen atail Kaun Iejuj Krijtuj kotin majani on ia er .
61001015	A i pan nantion , pwe komail en poden tamatamanda mepukat murin ai jamala .
61001016	Pwe je jo idauenda kajoi widin ni at padaki on komail duen manaman en atail Kaun Iejuj Krijtuj , o a kotin pan japaledo , a pein kit kilaner a linan .
61001017	Pwe ni a kotin aleer wau o linan jan ren Kot Jam ni anjau nil eu peidido jan nan linan lapalap katitiki : Iet nai Ol kompok , me I kin peren kida .
61001018	Nil wet , me peidido jan nanlan , je roner ni at ian i mimieda pon dol jaraui .
61001019	Ari majan en kokop me pun melel re atail , o meid mau , komail en kajampwaleki dueta marain eu , me kin dakareda waja rotorot lao ran pajan o uju ran pan pwara dan monion omail .
61001020	Iet me komail en aja maj : Jota kokop nan puk jaraui me tapida jan ren aramaj .
61001021	Pwe jota man kokop pwili jan ni injen en aramaj amen , pwe aramaj jaraui en Kot akan kokopada mokimokidedi Nen jaraui .
61002001	A ren men Ijrael jaukop likam kai pil mia , duen jaunpadak likam me pan mi re omail , me pan kawailon do pwin jued kai , o re kin kamamki Kaun o , me dore ir ala , a i me re pan kare on pein irail kaopar madan .
61002002	O me toto pan idauen ar padak japun , i me lamalam melel me pan kaankaururla .
61002003	O pweki ar nonorok ni lokaia widin re pan paie kin komail ; ari , kadeik par duen men maj jota pan pwand , o ar pakamekam jota kin moleilei .
61002004	Pwe , ma Kot jota kotin kupura tounlan ko , me wiadar dip , a a kotin kaje ir di lan nan pweleko , ap jalie kidi jal mata en rotorot , nekineki on ran en kadeik ,
61002005	O ma a jota kupura men kaua kan , a kamaureda Noa , jaunpadak en lamalam pun , ianaki pil ijimen , ni a kotiki on toun jappa jued nolik lapalap .
61002006	O a kotin wia kila paj kanim Jodom o Komora , o wukidedi , o kadeik ira da en ola , o wia kin ira kilel eu on me jan Kot akan , me pan pwarado mur .
61002007	O a kotin kapitala Lot pun amen , me aramaj jued wiai on jon en me jued karoj ni ar tiak jued .
61002008	Pwe i ol pun o kaukaujon nan pun arail , kilekilan o roneron ar wiawia , kupur a pun ap lokelokki ar wiawia japun kaukaule .
61002009	A Kaun o kotin kak on kamaiola jan ni jonapan lelapok kan o nekinekid on ran en kadeik me japun kan , pwe ren kalokolok .
61002010	A irail eta , me weweid ni inon jamin en pali uduk , o mamaleki monjap akan , o laumaum , o katiwo , o jomajak , o lalaue me linan akan .
61002011	A tounlan kan , me lapalap o kelail jan irail , jota kin lalaue o kadeik irail da mon Kaun o .
61002012	A mepukat rajon man akan , me jota ar lamelam , me udan kileledier on jalidi o kamela , pwe re lalaue , me re jaja , o re pan mekila ar wiawia jued .
61002013	Re pan ale katin en ar japun . Re kin kajampwaleki kaped en mana ni ran o . Irail men kajamin , o kanamenok , o kin ponmajuki omail mairon , o jokraui omail kapwa .
61002014	O por en maj arail me dir en kamal , o re jota kak dukedi jan wia dip , kotakotaue ir , me monion ar jo ten , o monion arail nonorok , iei jeri en rialar akan .
61002015	Me kajela al inen , ap jalonala , idedauen al en Pileam , nain Peor , me pok on pwain en me japun .
61002016	A a pokoki dip a , man aj loton lokelokaia ki nil en aramaj , kapueoki jan jaukop o ni a wiawia japun .
61002017	Irail me rajon utun pil matada , o dapok me melimel kin iririp jili ; nan rotorot lapalap me nekinekid on irail .
61002018	Pwe re kin kida padak aklapalap , me jota kadepa , o ni ar wiawia jamin , re kin kainon ion inon jued en uduk , irail me apton muei jan me japunki padak likam .
61002019	Re inauki on irail , ren jaledokala , a pein irail ladu en kajuedpar . Pwe melel , me amen lodi oner , i me a kin liduie kila .
61002020	Pwe ma re pitila jan nan pwel en jappa , ki ar ajaer Kaun o Jaunkamaur Iejuj Krijtuj , rap pur on lijelepin kila o lodi on i nan ar wiawia en mur me jued jan men maj .
61002021	Mak eta , ma re jota aja duen al en pun , jan ar aja , ap wuki wei jan kujoned jaraui , me re aleer .
61002022	Pwe , karajeraj o pwaida re ’rail , me inda : Kiti men kin pur on kan a muj , o pwik , me duduer , pur on uledok nan pwel .
61003001	IET kijin likau kariau , me i intin won komail , kompok kan , pwen kataman kin komail o kapirada nen omail makelekel .
61003002	Pwe komail en tamanda majan en jaukop jaraui kan , kujoned en Kaun o Jaunkamaur , me wanporon oko , me pakadar won komail , wa don komail .
61003003	O iet eta komail en aja , ni imwin ran akan aramaj lalaue pan pwarado , me pan weweid ni pein ar inon jued .
61003004	Indada : Ia kilel en a pan kotido ? Pwe jan ni ran o , jam akan melar kokodo lel met , meakaroj kin dueta nin tapi o .
61003005	Pwe irail kin men ponjaja , me majia lan akan o jappa eu mia nan pil o , ap pwarada jan nan pil ki majan en Kot .
61003006	I me jappa en maj o okilar nolik lapalap .
61003007	Pil dueta lan akan o jappa en met nekinek kita majan ota on kijiniai ni ran en kadeik o kampan aramaj me jan Kot akan .
61003008	Kompok kan , iet eta komail en aja , me ran ta ieu o par kid raj pena ta ren Kaun o , o par kid o ran eu dupeneta .
61003009	Kaun o jota kotin kapwandela inau o , duen akai kin kiki on , pwe a kotin kanonama on komail , pwe a jota kotin mauki , akai en lokidokila , pwe karoj en wilikapala .
61003010	A ran en Kaun o pan pwarado dueta lipirap amen . I dokan lan akan pan mor pajan ni moron lapalap o tapipa kan pan pei pajan ki kijiniai kel , o jappa o a dipijou kan pan ronala .
61003011	Ari , ma mepukat karoj pan ola , iaduen a pan re omail ni omail wiawia mau o lelapok ,
61003012	Pwe komail kin auiaui o inon ion ran en Kot , me lan akan pan ron kila kijiniai , o tapipa kan pei pajan , pwe karakar muletok .
61003013	A kitail kin auiaui lan kap akan o jappa kap , waja me lamalam pun pan wiaui , duen a kotin inaukidar .
61003014	Kompok kan , pweki omail auiaui mepukat , komail en nantion , pwe komail en diarokada re a jo jamin , o jo japun ni popol .
61003015	Pwe komail aja duen kanonama en atail Kaun , pwe i kamaur pa ’mail , duen ri atail Pauluj kompok intin won komail er ni lolekon , me ko on i .
61003016	Duen a kajokajoi nan a kijin likau karoj , a akai waja me apwal en dedeki , me jololekon o jo lolin akan kin kawukila , dueta ar pil kawukila majan tei kan , me pan kare on irail pein ar lokidokila .
61003017	Kompok kan , pweki omail aja mepukat , komail kalaka , pwe komail der japun kila padak en me jued akan , ap pupedi jan kateneten komail .
61003018	A komail kairida ni mak o lolekonki padak en atail Kaun o Jaunkamaur Iejuj Krijtuj . I me kon on en ale wau metet o kokolata lel on ni ran joutuk .
62001001	ME kin mia jan ni tapi o , me je ronadar , me je kilan kier pein maj at , me je ududialer , o me pa at dokeer , iei majan en maur ;
62001002	O maur janjaledar , o je kilaner , o kadede , o padaki on komail maur joutuk , me kotikot ren Jam , a ap janjal don kitail .
62001003	Me je kilaner , o roner , iei me je pil katitiki on komail , pwe komail en pil waroki on kit . A kitail waroki on Jam o Japwilim a Iejuj Krijtuj .
62001004	Mepukat je intiniedi , pwe at peren en unjokala .
62001005	A ietet padak , me je ron jan i , ap katitiki on komail : Kot marain eu , o jota man rotorot mi re a .
62001006	Ma kitail inda , me kitail waroki on i ap weweid ni rotorot , kitail kin likam , ap jota wia melel .
62001007	A ma kitail weweid ni marain , dueta i me kotikot ni marain , kitail warok penaer , o ntan Iejuj Krijtuj japwilim a Ol kamakele kitail jan ni dip karoj .
62001008	Ma kitail inda : Jota dip atail , kitail piti pein kitail , o melel jota mi re atail .
62001009	A ma kitail weokada dip atail , i me melel o pun , en makeki on kitail dip atail o kamine jan me japun karoj .
62001010	Ma kitail inda : Kitail jota wiadar dip , kitail kalikame i , o a majan jota mi re atail .
62002001	JAMA ko , mepukat i intin won komail , pwe komail de wia dip , a ma amen wia dip , jauaja patail mia ren Jam , Iejuj Krijtuj , me pun .
62002002	Iei me tom en dip atail , a kaidin atail ta , pwe pil en toun jappa karoj .
62002003	I me kitail dedeki , me kitail ajaer i , ma kitail kapwaiada kujoned akan .
62002004	Me inda : I aja i , ap jota kapwaiada a kujoned akan , i me likam amen , melel jota mi re a .
62002005	A me kapwaiada a majan , i me limpok en Kot unjokelar re a , i me kitail ajaki , me kitail udan japwilim a .
62002006	Me kin inda : I potopot re a , mak eta , i en weweid wei dueta a kotin weweidier .
62002007	Kompok kan , kaidin kujoned kap eu , me i intin won komail , a kujoned en maj o , me mi re omail jan ni tapi o . Kujoned en maj , iei majan o , me komail roner .
62002008	Pil eu kujoned kap , me i intin won komail , me melel re a o re omail , pwe rotorot mur tikitikla , a marain melel ap dakadar .
62002009	Me inda , me a mi ni marain , ap kailon kin ri a , nan a mimieta ni rotorot lel met .
62002010	Me kin pok on ri a , pan mimieta ni marain , ap jolar men kamakar mi re a .
62002011	A me kin tataki ri a , mier ni rotorot , o weweid ni rotorot , ap kin jaja , waja a kin ko on ia , pwe rotorot karotonala maj a kan .
62002012	I intin won komail , jama ko , pwe dip omail lapwadar ki mar a .
62002013	I intin won komail , jam akan , pwe komail aja i , me kotikot eta jan ni tapi o . I intin won komail manakap akan , pwe komail kaloedier me jued o . I intin won komail er , jama ko , pwe komail ajaer Jam .
62002014	I intin won komail er , jam akan , pwe komail aja i , me kotikot jan ni tapi o . I intin won komail er , manakap akan , pwe komail me kelail , o majan en Kot en mimieta re omail , o komail kaloedier me jued o .
62002015	Der pok on jappa , de dipijou mimi jappa . Ma amen pok on jappa , limpok en Jam me jota mi re a .
62002016	Pwe meakaroj mi jappa , inon en ni uduk , o inon en ni maj oko , o linan mal en maur , a jota tapida jan ren Jam , a jan ni jappa .
62002017	A jappa pan jorola o a me jued akan , a me wia kupur en Kot , pan mimieta kokolata .
62002018	Jama ko , metet imwin auer o , o duen omail roner , me krijtuj likam pan pwarado , nan anjau wet krijtuj likam me toto , me pwaradar , i me kitail ajaki , met imwin auer leler .
62002019	Irail me kola jan kitail , a kaidin kij atail , pwe ma irail kij atail , re pan mimieta re atail . A irail kola jan kitail , pwen janjal , me kaidin irail karoj kij atail .
62002020	A komail keidier ren me jaraui , o komail ajaer meakaroj .
62002021	I jota intin won komail er , dene jota aja duen melel , a pwe komail aja , o likam jo tapida jan ni melel .
62002022	Ij me likam amen ? Kaidin i , me kamamada me Iejuj udan Krijtuj . I me krijtuj likam , me kamama kida Jam o Na .
62002023	Amen amen , me kamam kida Na , nan Jam pil jota mi re a , a me ponaja Na , i me pil japwilim en Jam .
62002024	Me komail roner jan ni tapi o , en potopoteta re omail . Ma a pan mimi re omail , me komail roner jan ni tapi o , komail ap pil pan potopot ren Na o Jam .
62002025	A iet inau o , me a kotin inauki on kitail er : Maur joutuk .
62002026	Mepukat me i intin won komail er duen irail , me kajapune komail .
62002027	A omail kei , me komail aleer re a , pan mimieta re omail . Komail ap jolar mau on , amen en padaki on komail . A duen kei wet kin padaki on komail meakaroj , iduen me melel , a kaidin likam pot , o duen a padaki on komail er , iduen komail en dadaurata .
62002028	Ari jama ko , podidi on i , pwe ni a pan kotin pwarado , kitail en aima , a jo namenok mo a , ni a kotin pwarado .
62002029	Ma komail aja , me i me pun , komail en pil aja , meamen , me wia me pun , me ipwi jan i er .
62003001	KILAN jon en limpok lapalap , me Jam kotiki don kitail er , pwe kitail en adane kila jeri en Kot , ari , iei kitail . I me jappa jaja kin kitail , pwe re kin jaja i .
62003002	Kompok kan , kitail ari jeri en Kot , ap jaikenta janjal , da me kitail pan wiala . Ari jo , kitail aja , ni a pwarado , kitail pan duäla i , pwe kitail pan kilan i ni udan mom a .
62003003	O amen amen , me kaporopor due met , a en kamakelekele pein i duen i me makelekel .
62003004	Amen amen me kin wia dip , pil kin palian kapun , pwe iei dip palian kapun .
62003005	O komail aja , i me a pwarado , pwen lapwada dip akan . A dip jota kin mi re a .
62003006	Meamen , me pot re a , jota kin wia dip ; meamen wia dip , jota kilan i o jota dedeki .
62003007	Jama ko , kalaka , pwe amen de kajapuna komail . Me kin wia pun , nan i me pun amen , due i me pun .
62003008	Me kin wia dip , i nain tewil , pwe tewil me wia dip jan ni tapi o . I me Japwilim en Kot kotin pwarado , pwen kawela wiawia en tewil .
62003009	Meamen me ipwi jan Kot , jota kin wia dip , pwe war a mi re a , o a jo kak wia dip , pwe a ipwi jan ren Kot .
62003010	I me jeri en Kot o jeri en tewil janjale kida , me jo wia me pun , i me jo jan ren Kot , o me jo pok on ri a .
62003011	Pwe iet padak , me komail roner jan ni tapi o , kitail en pokepoke pena .
62003012	Kaidin due Kain , me udan me jued amen , ap kamela ri a . Ari , menda a kamela i ? Aki a wiawia me jued , a en ri a me pun .
62003013	Ri ai ko , der puriamuiki , ma men jappa kin tata kin komail .
62003014	Kitail aja , me kitail daulier mela , ap ko on maur , pwe kitail kin pok on ri atail akan . Ari , me jo limpok , pan mimieta nan mela .
62003015	Meamen , me kin tata ki ri a , nan i me kamela men . A komail aja , maur joutuk jota kin mi ren me kamela men .
62003016	I me kitail diar kida limpok . A kotiki wei maur pweki kitail ; kitail ari pwaipwandeki maur atail on ri atail akan .
62003017	Meamen me muei met ap kilan ri a dupokala , ap jota jauaja i , iaduen limpok en Kot pan kak mi re a ?
62003018	Jama ko , kitail der pok pena ni lokaia ta o lo , a ni wiawia o melel pot .
62003019	I me kitail pan ajaki , me kitail kijan melel , o kainjenemauiela monion atail re a ,
62003020	Pwe ma monion atail kadeikada kitail , nan Kot me lapa jan monion atail o lelapokki meakan karoj .
62003021	Kompok kan , ma monion atail jo kadeikada kitail , nan kitail aima on Kot .
62003022	O meakot kitail poeki re a , kitail pan tunole jan i , pwe kitail nekinekid a kujoned akan , o wiada meakan , me a kin pole kila .
62003023	Ietet a kujoned : Kitail en pojon mar en japwilim a Ol Iejuj Krijtuj , o poke pena , duen a kotiki on kitail kujoned o .
62003024	A me kin nekinekid a kujoned akan , pan pot re a , o i pan kotikot re a ; o iet me kitail ajaki , a kotikot re atail : Nen o , me a kupurai don kitail er .
62004001	KOMPOK kan , komail der pojon nen karoj , a kajaui jon en nen akan , ma re tapida jan ren Kot . Pwe jaukop likam me toto kaparapar jili jappa .
62004002	Iet me komail ajaki Nen en Kot : Nen karoj , me kadede , me Iejuj Krijtuj koti don uduk , nan i me tapida jan ren Kot .
62004003	O nen karoj , me jo kadede , Iejuj a jota tapida jan ren Kot , Nan i krijtuj likam , duen me komail roner , me a pan pwarado , nan a mier jappa metet .
62004004	Jama ko , komail tapi jan ren Kot o kaloe irail edi , pwe i , me kotikot re omail , me lapa jan i , me mi ni jappa .
62004005	Irail me udan jappa , iei me irail lokaiaki jappa , o jappa kin ron irail .
62004006	Kitail tapi janer ren Kot , me aja Kot , kin ron kitail . A me jo jan ren Kot , jota kin ron kitail . Iei me kitail ajaki Nen en melel , o me udan likam .
62004007	Kompok kan , kitail kin poke pena , pwe limpok tapi jan ren Kot , A amen amen , me kin limpok , ipwi jan ren Kot , o a aja Kot .
62004008	Me jo kin limpok , jaja Kot , pwe Kot udan limpok .
62004009	Ni met limpok en Kot janjal don kitail : Kot kotin porone don jappa japwilim a Ieroj eu , pwe kitail en maur ki i .
62004010	Ietet pajon en limpok , kaidin kitail me tapin limpok on Kot , pwe a tapin pok on kitail , o poronedo japwilim a Ol , wiala jauntom pan dip atail .
62004011	Kompok kan , ma Kot kin limpoki on kitail due met , kitail en pil limpok pena .
62004012	Jota me kilaner Kot ni anjau eu . Ma kitail limpok pena , nan Kot pan kotikot re atail , o a limpok me unjokelar re atail .
62004013	I me kitail ajaki , me kitail mimieta re a , o a kotikot re atail , pwe a kotin kupurai don kitail er Nen i .
62004014	O je kilaner o kadededa , me Jam poronedo japwilim a Ol , en wiala Jaunkamaur pan jappa .
62004015	Meamen me ponaja Iejuj , me Japwilim en Kot , nan Kot me kotikot re a , o i ren Kot .
62004016	O kitail dedekier o kamelele limpok , me Kot kotin wiai on kitail . Kot me limpok , o me kin potopot ni limpok , kin potopot ren Kot , o Kot kotikot re a .
62004017	Iet unjok en atail limpok : Kitail pan aima ni ran en kadeik , pwe duen i , iduen kitail nin jappa et .
62004018	Jota majak ni limpok , pwe limpok melel kin kauja jan majak , pwe majak kin kareda kamekam . Ari , me kin majak , nan a limpok jaikenta unjokala .
62004019	Kitail kin limpok , pwe i me kotin tapiadar pok on kitail .
62004020	Ma amen kin inda : I kin pok on Kot , ap kin jempok on ri a , nan i me likam amen , pwe me kin jempok on ri a , me a kilaner , da a pan kak pok on Kot , me a jota kilaner ?
62004021	A kujoned pot et kitail aleer jan re a , me i , me pok on Kot , en pil pok on ri a .
62005001	MEAMEN me kamelele , me Iejuj me Krijtuj , nan i me ipwi jan ren Kot , o me kin pok on me kaipwidi i , kin pil pok on , me ipwi janer .
62005002	I me kitail ajaki , me kitail pok on jeri en Kot akan , ni atail pok on Kot o oke a kujoned akan .
62005003	Iet limpok on Kot , atail kapwaiada a kujoned akan , a a kujoned akan me jota apwal .
62005004	Pwe meamen , me ipwi jan ren Kot , kin kaloedi jappa . Iet pai en pei , me kaloedier jappa , atail pojon .
62005005	Ij me kaloedi jappa , kaidin i eta , me kamelele , me Iejuj Japwilim en Kot ?
62005006	I met , me kokido pil o nta , Iejuj Krijtuj ; kaidin pil eta , pwe pil o nta . Nen me kadedeki , pwe Nen melel .
62005007	Irail me jilimen me kadede :
62005008	Nen , o pil , o nta ; irail kin minimin pena .
62005009	Ma kitail kamelele kadede en aramaj akan , nan kadede en Kot me lap jan , pwe i en Kot a kadede me a kotin kadedeki japwilim a Ol .
62005010	Me kamelele Japwilim en Kot , a men kadede mi lole , me jo kin kamelele Kot , kin kalikame i , pwe a jota kamelele kadede en Kot duen japwilim a Ol ,
62005011	A iet kadede o : Kot me kotiki on kitail er maur joutuk ; a i jon en maur mi ren japwilim a Ol .
62005012	Me aneki Na , i me aneki maur , a me jota aneki Japwilim en Kot , a pil jota aneki maur .
62005013	Mepukat i intin won komail er , pwe komail en aja , me maur joutuk mi re omail , a komail , me pojon mar en Japwilim en Kot .
62005014	O iet at kaporopor kaperen : Meakot kitail poeki re a duen kupur a , a kotin mani kitail .
62005015	A ma kitail aja , me a kotin mani kitail , iran meakot kitail poeki re a , kitail ap aja , me kitail pwaij anekier , me kitail kapakapaki .
62005016	Meamen me kilanada ri a wia dip , me jo imwilan mela , i en kapakapaki , Kot ap pan kotiki on i maur , on ir , me jo wia dip , me udan mela . A eu jon en dip mia , me imwilan mela , duen jon en i jota inda , meamen en kapakapaki .
62005017	Japun karoj me dip , a jon en dip mia , me jota imwilan mela .
62005018	Kitail aja , meamen me ipwi jan ren Kot , jota kin wia dip ; a me ipwi jan ren Kot , apapwali pein i , a men jued o jota pan doke i .
62005019	Kitail aja , me kitail tapi jan ren Kot , a jappa karoj mi ni me jued .
62005020	A kitail aja , me Japwilim en Kot pwarador , kalolekon kitail er , pwe kitail en aja i me melel , o kitail kijan i me melel , iei japwilim a Iejuj Krijtuj . I me Kot melel o maur joutuk .
62005021	Jama ko , kalaka pein komail jan dikedik en ani kan !
63001001	IET nai me laud o ranamau won li lipilipil o na jeri kan , me i kin pokepoke melel ; a kaidin nai ta , pwe pil irail karoj , me aja melel ,
63001002	Pweki melel o , me mi re atail , o a pan mi re atail kokolata .
63001003	Mak o kalanan , o popol pan mi re atail jan ren Kot Jam , o jan ren Iejuj Krijtuj , me Japwilim en Jam ni melel o limpok .
63001004	I ap peren kida kaualap , pwe i diaradar , me akai noum jeri kan alialu wei ta ni melel , duen atail aleer kujoned jan ren Jam .
63001005	Ari , i poeki re omui , Main , kaidin kujoned kap pot , me i intin won komui , a me kitail aleer jan ni tapi o kitail en pololol pena .
63001006	A iet limpok , pwe jen alu weita duen a kujoned akan . A met kujoned o , duen komail roner jan ni tapi , jen alialuta ia .
63001007	Men kotaue me toto pwara don jappa , me jota kin kadede , me Iejuj Krijtuj wia uduk ala , i men kotaue o krijtuj likam o .
63001008	Komail kalaka pein komail , pwe omail pai , me komail dodok on er , de jalonala a komail en ale pwaipwai pokon .
63001009	Meamen me dauli mepukat , o me jota tenedi on padak en Krijtuj , a jota paieki Kot ; a me tenedi on padak o , i me paiekier karoj , Jam o japwilim a Ol .
63001010	Ma amen ko don komail , me jota wado padak et , der kajamo lon on nan im omail , o der ranamaui i .
63001011	Pwe me kin ranamaui i , a pan pwaijaneki a wiawia jued .
63001012	Kajoi me toto mi re i , me i men intin won komail , a i jota pan wiaki ki kijin likau o ink , pwe i kaporoporeki , me i pan pwara won komail , kitail ap pan kajoi pena , pwe atail peren en unjokela .
63001013	Ari , nain ri om li lipilipil jeriko me ranamau won komui . Amen .
64001001	IET nai me laud o ranamau won Kaiuj kompok , me i kin pokopoke melel .
64001002	Kompoke pa i , i kin men , koe en pwaida o rojon ni wiawia karoj duen nen om me pwaida .
64001003	Pwe i peren kida kaualap , ri atail oko lao pwarado , katitiki on ia duen om melel o duen om kin alialu wei ta ni melel .
64001004	Jota ai peren me lapa jan met , ni ai ron duen nai jeri kan , me kin alu wei ta ni melel .
64001005	Kompoke pa i , me mau , me koe kin wiai on ri atail o pil men kairu kan ,
64001006	Me katitiki on momodijou duen om limpok ; me mau , ma koe pan jauaja irail , duen me kon on Kot .
64001007	Pweki mar a re kin koko wei ta , jota tunole meakot ren men liki kan .
64001008	I me kitail en jauaja jon due met , pwe kitail en wia jauaj pan melel .
64001009	Meakot i intinki woner momodijou , a Diotrepej me akajaumaj on irail , jota duki on kit .
64001010	Ari , i lao pwara wei , i pan katamanki i a wiawia kan , me a kin wiada , pwe a kin lokaia jued duen kit . A kaidin i eta , pwe pein i jota kin kajamo ri atail ko , ap pil inapwiedi , me kin men apwali ir , o kajapok ir ala jan nan momodijou .
64001011	Kompoke pa i , der idauen me jued a me mau . Me kin wia me mau , me jan ren Kot , a me kin wia me jued , jota kilaner Kot .
64001012	Demetriuj indand ren amen amen o pil ni melel . O kit pil kadededa , a koe aja , me at kadede me melel .
64001013	Kajoi toto me mi re i , me i kak intin won uk , a i jota men intinki ink o men intin .
64001014	A i kaporoporeki , me koren , me i pan kilan uk , kita ap pan kajokajoi pena .
64001015	Popol en mi re om . Kompok kan kin ranamau won uk . Ranamauieki kompok kan mar arail .
65001001	IUDAJ , ladu en Iejuj Krijtuj amen , o ri en Iakopuj , ranamau won irail , me pilipildar o me kompoke pan Kot Jam , o me nekinek ren Iejuj Krijtuj .
65001002	Kalanan , o popol , o limpok en rokalan komail !
65001003	Kompok kan , ni ai nonki kaualap , intin won komail ekij , duen atail dorela ni lamalam ta pot , i men intin won komail o panaui komail , en upaliki pojon , me udan panalan jaraui kan .
65001004	Pwe aramaj akai wailon on , me ar pakadeik mia jan maj o : Irail me doo jan Kot , o re kawukila mak en Kot , on kapwaiada inon jued en uduk , o re kamameki Kot o atail Kaun Iejuj Krijtuj , me iei eta Kaun .
65001005	Komail ajaer meakaroj , ari jo , i men kataman kin komail , me Kaun o kotin jauaja japwilim a aramaj akan ren men Äkipten , a mur a kotin kame ir ala , me jota pojon .
65001006	O tounlan kai , me jota kajampwaleki arail koa , ap muei jan udan deu arail , a kotin nekid kin arail jal mata joutik ni waja rotorot on ran en kadeik lapalap .
65001007	Dueta Jodom , O Komora , o kanim akan , me mi imp ara , me pil nenenek nin tiak ota , dueta ira , o inon ion uduk toror , ap wiala kilel eu , ni ar kamekameki kijiniai joutik .
65001008	I dueta mepukat , me kalap auramen , kin kajaminela uduk , o jota duki on kaun o , lalaue me linan akan .
65001009	A Mikael , tounlan lapalap amen , ni a akamai on tewil , akakamaiki kalep en Mojej , a jota kotin ainar on lalaue o kadeikada i , pwe a kotin majanier : Kaun en kotin kapun on uk !
65001010	A mepukat kin lalaue , me re jaja ; a meakan me re udan aja , dueta man akan , me jota ar lamalam , kawela pein irail .
65001011	Juedi on irail ! Irail weweid kier al en Kain , o re lodi on pakotaue en Pileam pweki moni , o ni ar kanudi dueta Kora , re mekilar ,
65001012	Ir pukat me kaopan omail kamadip limpok kan , ni ar jokrau jomajak o kamana pein irail . Re rajon dapok madekon kan , me an kin wewa jili , o rajon tuka , me jo ta o jo wa kan mia , me melar pan riapak , o jolar due ’rail .
65001013	Re rajon iluk en matau , me punpun potpoteta , kapwereda pein ar kanamenok kan , rajon moal en uju , ap nekinek on rotorot joutuk .
65001014	Enok kaijimen murin Adam pil kokop duen irail majanier : Kilan , Kaun o kotido ian japwilim a jaraui kan , me kid neder .
65001015	Pwen kadeikada karoj , o kapunada me jan Kot akan karoj , pweki ar dodok o wiawia jued akan , me re wiadar ni ar doo jan Kot , o pil ar lokaia jued , me irail dipan akan wiai on i .
65001016	Mepukat kin lipaned o pilipil en pan moli anjau karoj , aki ar kapwaiada ar inon jued , o irail aklapalap ni ar lokaia , o lipilipil janjal en aramaj pweki moni .
65001017	A komail , kompok kan , tamanda majan akan , me wanporon en atail Kaun Iejuj Krijtuj akan majanier maj o ,
65001018	Ni ar majani on komail , me aramaj lalaue pan pwarado ni imwin anjau , me jan Kot , ap kekeideki pein ar inon jued .
65001019	Ir pukat kin kamueit pajan jaulan kan , irail me pali uduk eta , a jota nen arail .
65001020	A komail kompok kan , kaua kida pein komail omail pojon melel , o jaraui , o kapakapaki Nen jaraui .
65001021	Nekinek pein komail ni limpok en Kot , o kaporoporeki kalanan en atail Kaun Iejuj Krijtuj on maur joutuk .
65001022	O akai irail me peikajal , komail kadek on ,
65001023	Jaro kin ir wei jan nan kijiniai o dore ir ala . O kadek on me tei kan ni majak . O komail pil juedeki likau jamin en pali uduk .
65001024	A i me kak pera komail , jan omail pan depikelekel , o kamotan di on komail mon a linan , makelekel , o pereperen ,
65001025	I Kot eta Jaunkamaur patail , ren Iejuj Krijtuj atail Kaun linan , lomin , o wiawia , o manaman en ko on , met o potopot eta kokolata ! Amen .
66001001	IET kajale pan Iejuj Krijtuj , me Kot kotiki on i , en kajale on japwilim a ladu kan meakai , me pan wiaui met koren . A kotin poronela japwilim a tounlan , me a kotin kajaleki on japwilim a ladu Ioanej .
66001002	Me kadedeki majan en Kot , o kadede pan Iejuj Krijtuj karoj , me a kilaner .
66001003	Meid pai , me wadokedi o ir , me ron majan en kokop akan , o nekinekid me intinidier lole , pwe anjau me koren .
66001004	Iet nai Ioanej , on momodijou iju nan Ajien : Mak o popol on komail jan ren i , me kotikot met , o me kotikot maj o , o me pan kotido , o jan ren Nen iju , me kotikot mon mol a ,
66001005	O jan ren Iejuj Krijtuj , me jaunkadede melel , me mejeni ren me iajadar jan ren me melar akan , o Kaun en nanmarki en jappa kan , me kotin kupura kitail o widen jan kitail dip atail ki nta ,
66001006	O kotin wia kin kitail er jamero on Kot o Jam a . Linan o manaman en mi re a kokolata ! Amen .
66001007	Kilan , a kotido nan dapok kan , o maj karoj pan kilan i , o irail me doke i , o kainok en jappa karoj pan janejanki i . Melel , Amen .
66001008	Nai Alpa o Omeka , me Kaun Kot kotin majani , me kotikot eta , o me kotikot maj o , o me pan kotido , iei Dinkel amen .
66001009	Nai Ioanej , ri omail , o omail warok ni kamekam , o ni wei , o ni atail auiaui Iejuj , i lel don nin dake o , me ad a Patmoj , ki majan en Kot o kadede pan Iejuj .
66001010	Nen jaraui kotikot po i ni ran en Kaun , i ap ronadar mur i nil laud eu , me rajon nil en koronete majani :
66001011	Me koe kilan , intiniedi nan puk eu , ap kadar won momodijou iju en Epijuj , o Jmirna , o Perkamuj , o Tiatira , o Jardej , o Piladelpia , o Laodijea .
66001012	I ap joupei on , en kilan nil o , me kajoi on ia . A i lao joupeilar , i kilan lamp kold iju .
66001013	O nan pun en lamp akan amen mia , me rajon Nain aramaj , likauie kida likau eu , me leldi on aluwilu a , o lukom kida ni maramar waiwai kold eu .
66001014	A kadokenmai o pit en peipei puetepueteta wun en jip puetepuet , o rajon jno , o jilan i rajon umpul en kijiniai ,
66001015	O aluwilu a rajon praj linan likamata a linalin nan kijiniai , o kapitie rajon nirjok en pil toto .
66001016	O ni lim a pali maun uju iju mia , o jan nan jilan i kodlaj kon o au a riau u wei jan , o jilan i rajon katipin , jiran kelailia .
66001017	A ni ai kilan i , i ap pupedi ni aluwilu a dueta mela amen . O a kotikidan po i lim a pali maun mamajani : Ender majak , nai men maj o men mur .
66001018	O me maur men , o ai melar amen , ari kilan , i memaureta kokolata , o men kapir en mela o wajan mela mi re i .
66001019	Koe ari intiniedi meakan , me koe kilaner , o me mier , o me pan wiaui mur .
66001020	Wewe en uju iju , me koe kilaner nan pa i pali maun , o lamp kold iju . Uju iju , iei tounlan en momodijou iju , o lamp iju , iei momodijou iju .
66002001	INTIN won tounlan en momodijou en Epijuj : Iet majan en i , me kolekoleta ni lim a pali maun uju iju , o me kin weweid nan pun en lamp kold iju .
66002002	I aja om wiawia kan , o om dodok , o om dadaurata , o duen om jota kin mauki me jued akan , o koe kajaui ir adar , me akawanporon , a me jo , ap diar ir ada me likam .
66002003	O koe kin kanonama on o kadokeki mar ai , ap jota panadar .
66002004	A iet me I juedeki re om : Koe muei janer tapin om limpok .
66002005	Koe ari tamanda , me koe pupe wei janer , o kalula , o kapwaiada wiawia en maj o ; a ma jo , I pan ko don uk , kajau wei jan om lamp jan ni deu a , ma koe jota kalula .
66002006	A iet me koe kin wia , koe kin juedeki wiawia en nain Nikolauj akan , me I pil kin juedeki .
66002007	Me jalon a mia , i en ron , me Nen o majani on momodijou kan ! Me dadaurata , I pan ki on i , en tunole jan tuka en kamaur , me mi nan paradij en Kot .
66002008	Intin won tounlan en momodijou en Jmirna : Iet majan en men maj o men mur , me melar ap mauredar .
66002009	I aja om kamekam , o om jamama ari jo , koe me kapwapwa , o lalaue en ir , me kin inda , dene irail men Juj , a kaidin irail men Juj , pwe pwin en Jatan eu .
66002010	Koe der majak , me koe pan kalokolokki . Kilan , tewil o pan kajelon on nan imaten akai komail , pwe komail en kajonejon , o komail pan kalokolok ran eijok . Dadaurata lel mela . I ap pan ki on uk mar en maur joutuk .
66002011	Me jalon a mia , i en ron , me Nen o majani on momodijou kan ! Me dadaurata , jota pan kamekam kila mela kariau .
66002012	Intin won tounlan en momodijou en Perkamuj : Iet majan en me na kodlaj kon o au riau mia :
66002013	I aja , waja koe kaujon ia , ni wajan mol en Jatan , o koe kin podidi on mar ai , o koe jota kamama kida om pojon ia pil jo ni ran oko , me Antipaj , ai jaunkadede melel men , kamekamelar nan pun omail , waja Jatan kin kaujon ia .
66002014	A ekij tikitik ta , me I juedeki re om : Akai mi re om , me kin apwali lamalam en Pileam , me padaki on Palak , en kajedi on mon kadaudok en Ijrael kajapun par , ren tunole kijin man , me olu oner dikedik en ani kan , o ren nenek .
66002015	O pil akai mi re om , me pil apwali lamalam en nain Nikolauj akan .
66002016	Ari , kalula ! A ma jo , I pan madan won uk o pepei on irail ki kodlaj en au ai .
66002017	Me jalon a mia , i en ron , me Nen o majani on momodijou kan ! Me dadaurata , I pan ki on i mana jojanjal , o I pan ki on i takai puetepuet eu o nan takai mar kap intinidier , jota amen me dedeki , i eta , me pan ale .
66002018	Intin won tounlan en momodijou en Tiatira : Iet majan en me Japwilim en Kot , me jilan i rajon umpul en kijiniai o aluwilu a rajon praj linan .
66002019	I aja om wiawia kan , o om limpok , o om pojon , o om papa , o om kanonama , o duen om wiawia men mur , me toto jan men maj .
66002020	A iet me I juedeki re om : Koe kin mueid on li Ijepel , me kin inda duen pein i , dene i jaukop amen , me kin padaki o kotaue nai ladu kan , ren nenek , o ren tunole , me olu on dikedik en ani .
66002021	O I ki on i er anjau en kalula , a a kan kalukila a nenek .
66002022	Kilan , I pan kajedi i nan loj , o irail me kin kamal re a , nan kamekam lapalap , ma re jota pan kalukila wiawia en Ijepel akan .
66002023	O I pan kamekila na jeri kan kamekam eu . Ari , momodijou karoj pan ajaki , me nai i , me kin ireron nan mudilik o monion kan , o I pan ki on amen amen komail iran omail wiawia kan .
66002024	A I indai on komail tei kan , me mi Tiatira , karoj me jota apwali lamalam wet , me jo dedeki widin en Jatan , duen ar lokaia . I jota pan ki on komail eu katoutou pa ’mail .
66002025	A me mi re omail , kolekoleta , I lao pwarado .
66002026	O me dadaurata o me kanekid ai wiawia kan lel imwi , i me I pan kajapwilada pon wei kan .
66002027	A pan kaun kida ir jokon mata , due dal en jaupal kin ola kaualap , o due I pil aleer mana jan ren Jam ai ,
66002028	I ap pan ki on i uju ran .
66002029	Me jalon a mia , i en ron me Nen o majani on momodijou kan !
66003001	INTIN won tounlan en momodijou en Jardej : Iet majan en me Nen en Kot iju o uju iju mi re a : I aja om wiawia kan , o me mar en maur mi re om , a jo , koe melar .
66003002	Pirida , katene me lua , me nok mela , pwe I jota diaradar , me om wiawia kan unjokela ren ai Kot .
66003003	I me koe en tamanda , duen koe tunoler , o roner , o kanekid , o kalula . Ma koe jota pan pirida , I pan pwarado due lipirap amen , o koe pan jaja auer , me I pan pwara don uk .
66003004	A mar malaulau mi re om nan Jardej , me jota kapwelepwel lar ar likau kan , re pan alialu re i nan likau puetepuet , pwe re kon on .
66003005	Me dadaurata , pan kapwad kida likau puetepuet , o I jota pan irije jan nan puk en maur mar a . O I pan kadede mar a mon Jam ai o mon na tounlan kan .
66003006	Me jalon a mia en ron , me Nen o majani on momodijou kan !
66003007	Intin won tounlan en momodijou en Piladelpia : Iet majan en me jaraui , me melel , me men kapir en Dawid mi re a , me kin ritinida , o jota amen , me kak ritinidi , o me kin ritinidi , o jota amen , me kak ritinida .
66003008	I aja om wiawia kan . Kilan , I ki on uk er wanim ritidar eu o jota amen , me kak ritinidi , pwe om kel me tikitik , o koe kin kanekid ai majan , o koe jota kamam kidar mar ai .
66003009	Kilan , I kanain kin uk akai , me udan pwin en Jatan , kijan irail , me akajuj , a jo , re likam . Kilan , I pan kainon ir do , en poni ni nä om , o ren aja , me I kin pok on uk .
66003010	Aki om kanekid ai majan en kanonama , I pil pan kanekid uk ni auer en kajonejon , me pan udon toun jappa karoj , en kajonejon irail , me kaujon jappa .
66003011	I pan pwarado madan . Kolekol , me koe anekier , pwe jota amen en kulia jan mar om .
66003012	Me dadaurata , I pan wiaki i ur eu nan tanpaj en ai Kot , o a jolar pan pedoi jan kokolata . I pan intin po a mar en ai Kot , o ad en kanim en ai Kot , Ierujalem kap , me peidido jan ai Kot nanlan o mar ai kap .
66003013	Me jalon a mia , en ron , me Nen o majani on momodijou kan !
66003014	Intin won tounlan en momodijou en Laodijea : Iet majan en me maraneki Amen , me jaunkadede lelapok melel , me tapin dodok en Kot .
66003015	I aja om wiawia kan , koe jota karakar o pil jota lamelamur . I men , koe en lamelamur de karakar !
66003016	Ari , koe me lou , a kaidin karakar de lamelamur , I ap pan muj kin uk wei jan nan au ai .
66003017	Pwe koe inda : Nai kapwapwa , i anekier kapwa kan , o i jota kin anane meakot , ap jaja , me koe jakanekan , o jo konekon , o jamama , o majkun , o kilijo .
66003018	I panaui uk , koe en neti jan ia kold linan , aki kijiniai , pwe koe en kapwapwala , o likau puetepuet , pwe koe en likauie uk , o kanamenok pan om kilijo der janjal , o wini en maj o , men elieliki maj om , en kilan waja .
66003019	I kin kapun on o kaloke karoj , me I pokepoke . Koe nantion kalula !
66003020	Kilan , I kin u pan wanim o letelet . Meamen pan ron nil ai , ap ritinida wanim o , I pan pedelon re a , ap ian i mot on raj jaraui , o a ian ia .
66003021	Me dadaurata , I pan ki on i , en ian , ia mondi pon mol ai , dueta nai pil dadaurata , ap ian Jam ai mondi pon mol a .
66003022	Me jalon a mia , i en ron , me Nen o majani on momodijou kan !
66004001	MURIN mepukat i kilaner kajanjal eu : Kilan , wanim eu ritidar nanlan , o nil , me i roner maj , dueta koronete eu kajokajoi on ia : Koda don met ! I pan kajale on uk , me pan wiaui mur en mepukat .
66004002	Nai pitipit katia Nen . A kilan , mol eu mi nanlan , o amen kotidi pon mol o .
66004003	A janjal en me kotidi poa rajon takai Iajpij o Jardij o aia me liteui mol o , me janjal dueta takai jmarakd .
66004004	O mol o kapilki pena mol rieijok paieu , o lapalap riek pamen kotikot poa , likau kida likau puetepuet o nin kida nin kold .
66004005	O jan ni mol o liol , o nil akai , o nanjapwe kai uje wei jan , o lamp iju umpumpul mon mol o , iei Nen iju en Kot .
66004006	O mon mol o dueta jed eu , me rajon klaj o krijtal , o nan waron en mol o , o impan mol o man maur pamen , me rok ki por en maj mo ar o mur ir .
66004007	Man en maj me rajon laien amen , o man kariamen rajon kau ol amen , o man kajilimen kar i rajon aramaj , o man kapamen rajon manpir ikel .
66004008	O man maur pamen ko pa en pir wonu mi ren amen amen , me rokki por en maj ni kaila o lole , o re jota nenenla ni ran o ni pon , indinda : Me jaraui , me jaraui , me jaraui , Kaun Kot , Kaun en meakaroj , me kotikot maj , o me kotikot met , o me pan kotin pwarado .
66004009	Ari man maur oko , lao pan kalinanada , o kakaki , o danke i me kotidi pon mol o , me ieiaj joutuk ,
66004010	Me lapalap riek pamen ap pan poridi on i , me kotidi pon mol o , o re pan poni i , me ieiajata kokolata , o re pan pwilikidi mar ar mon mol o , indada :
66004011	Komui Main , at Kaun , o at Kot , me kon on , en linanla , o kakala , o manaman , pwe ir me kotin kapikadar meakan karoj o pweki kupur omui re mia kier o wiaui kidar .
66005001	O i kilaner nan lim pali maun , en me kotidi pon mol o , puk eu , intinidier lole o liki o kateneki pena men katen iju .
66005002	O i kilan tounlan kelail amen , pepeidokki nil laud : Ij me kon on pak pajan puk o , o lapwada a men katen kan ?
66005003	A jota amen , me mi nanlan de nin jappa , de pan jappa , me kak on pak pajan puk , o udial i .
66005004	Ari , i ap janejan kaualap , aki jota amen , me diarokadar , me kon on , en pak pajan puk o , de udial i .
66005005	O amen ren me lapalap akan majani on ia : Koe der janejan ! Kilan , Laien , me udan kainok en Iuda , tapin Dawid , me pwaidar ni a peipei , pwen kon on , pak pajan puk o , o lapwa jan men katen iju .
66005006	O i kilan nan waron en mol o nan pun en man pamen o nan pun en lapalap akan Jippul amen u due kamekamelar , me oje iju o por en maj a iju mia , iei Nen en Kot iju me pakadaralan dol en jappa karoj .
66005007	A kotido , ap kotiki jan puk o ni lim a maun en me kaipokedi pon mol o .
66005008	A ni a kotin aleer puk o , man maur pamen , o lapalap riek pamen poridi on mon Jippul o . Amen amen re irail kolekol a arp o dal kold , me dir en potik en ijij , iei kapakap en jaraui kan .
66005009	Irail kauleki kaul kap pot indinda : Ir me kotin kon on , kotikida puk o , o lapwada a men katen ko , pwe komui kamatalar o neti ki on Kot nt’ omui jan ni kainok karoj , o lokaia karoj , o men liki karoj , o wei karoj .
66005010	O kotin wia kin irail la wei eu on atail Kot , pwen jamero kan , o re pan nanmarki nin jappa .
66005011	O i kilaner o i roner nil en tounlan toto impan mol o , o man maur ko , o lapalap oko ; irail me nederenia nen nen o kid kid ,
66005012	Irail indinda ni nil laud : Jippul o me kamekamelar , me kon on aineki manaman , o kapwa , o erpit , o kel , o kaka , o linan , o pai kan .
66005013	Ir karujia nanlan , o jappa , o pan jappa , o pon madau , o aude pan arail karoj , i roner me re indinda : Me kotidi pon mol o , o Jippul en kapinanla , o kakala , o kalinanada o manaman kokolata .
66005014	Man maur pamen majani : Amen , O lapalap akan poridi on poni i .
66006001	I kilan ni en Jippul a lauad pajan eu ren katen iju , o i roner amen ren man pamen majanieki nil me rajon nanjapwe : Kodo !
66006002	I ap kilaner oj puetepuet amen , o me mondi poa kajik katieu mi re a , o mar eu ko on i , i ari koti wei , pwen kalokaloedi .
66006003	Ni a lauad pajan katen kariau , i ap roner man kariamen majanier : Kodo !
66006004	Amen oj me waitata ap pwarado , a me mondi poa a muei on i , en kawela muei mau nin jappa , o tou a kan pakamekam pena , a kodlaj kalaimun me panalan i .
66006005	Ni a lauad pajan katen kajilu , i roner man kajilimen majani : Kodo ! I ap kilaner oj tontol amen , o me mondi poa , men tenok mi ni lim a .
66006006	O i roner nil eu nan pun en man pamen indinda : Jon en wit eu denar eu , o jon en korn jilu denar eu , a le o wain der kawela !
66006007	A ni a lauad pajan katen kapaieu , i roner nil en man kapamen majani : Kodo !
66006008	I ap kilaner oj pajaj , o me mondi poa , mar a Mela , o wajan mela me idauen i . A kapi on i en kaunda pakij eu en jappa , en kamekila kodlaj , o ijejol , o mela , o ren man laualo en jappa kan .
66006009	A ni a lauad pajan katen kalimau , i kilaner pan pei jaraui nen en me kamekila majan en Kot , o ar kadede , me re wia .
66006010	Irail likelikwirki nil laud indinda : Arai da , Main , Kaun jaraui o melel , komui jo kadeikada o iki kin nt’ at on irail , me kaujon jappa ?
66006011	Likau puetepuet me panalan irail karoj , o a kotin majani on irail , ren moleilei maj ekij , a lao ian ar o ri ar akan unjokelar , me pan kamekamela dueta pein irail .
66006012	O i kilaner ni a lauad pajan katen kawonu , rerer en jappa lapalap ap wiaui , katipin rotala dueta likau tontol , wunen eu o maram waitatala dueta nta .
66006013	O uju en lan akan pupedi on jappa , due tuka pik pot kajedi wa kan me pul , ni a tuälok ki an ma ,
66006014	O lan kajaula dueta kijin likau ni a limlim pena , o nana karoj o dake karoj torak jan deu ar ,
66006015	O nanmarki en jappa kan , o monjap , o jaumaj akan , o kapwapwa kan , o me kelail , o ladu kan karoj , o maio kan rukila nan por o pan paip en nana kan .
66006016	Ap indan nana o paip akan : Pupedi po at o pwain kidi jan mon jilan en i me kotidi pon mol o , o jan ni onion en Jippul .
66006017	Pwe a leler ran lapalap en a onion ; o ij me pan kak pwaida ?
66007001	MURIN met i kilaner tounlan pamen uda ni kaim en jappa paieu kolekol an paieu en jappa , pwe an ender ipuip don jappa , de pon jed , de nin tuka pot .
66007002	O i kilaner amen tounlan pwarada jan ni maj en lan , kilelekidi kilel en Kot ieiaj . A likwirki nil laud on tounlan pamen , me udan kawela jap o jed ,
66007003	Indinda : Der kawela jappa de madau , de tuka kan , a lao kileledier ladu en at Kot akan ni tam ar !
66007004	Nai ari ronadar arail wadok me kileledier me lop panen pakid jan nin kainok en Ijrael akan karoj .
66007005	Jan ni kainok en Iuda nen riakid kileledier , jan ni kainok en Rupen nen riakid , jan ni kainok en Kat nen riakid ,
66007006	Jan ni kainok en Ajer nen riakid , jan ni kainok en Naptali nen riakid , jan ni kainok en Manaje nen riakid ,
66007007	Jan ni kainok en Jimeon nen riakid , jan ni kainok en Lewi nen riakid , jan ni kainok en Ijajar nen riakid ,
66007008	Jan ni kainok en Jepulon nen riakid , jan ni kainok en Iojep nen riakid , jan ni kainok en Peniamin nen riakid .
66007009	Murin mepukat i kilaner pokon kalaimunia , jota amen me kak wadokedi jan ni wei karoj , o kainok karoj , o men liki karoj , o lokaia karoj , o mon mol o , o mon Jippul likau kida likau puetepuet o paini ni lim ar ,
66007010	O re nil laudeda indinda : Kot kamaur pat , me kaipokedi pon mol o o Jippul .
66007011	Tounlan karoj u kapil pena mol o , o lapalap akan , o man pamen , irail pori kidi maj ar mon mol o , poni Kot ,
66007012	Indinda : Amen ! Pai , o linan , o erpit , o danke , o wau , o rojon , o manaman on atail Kot kokolata ! Amen .
66007013	O amen ren me lapalap akan japen majani on ia : Ij irail me likau kida likau puetepuet , o irail kodo jan ia ?
66007014	I ap potoan on i : Main , komui manier . A japen ia : Ir me pwaida jan ni kaankamekam , o re lope ar likau , o kapwad kida ntan Jippul .
66007015	I me re mikier mon mol en Kot , o papa i ni ran o ni pon nan japwilim a im en kaudok , o me kaipokedi pon mol o , pan apapwali irail .
66007016	Irail jolar pan men mana potopoteta , o jolar men nim pilada , o katipin jolar pan daker ir , de eu jon en karakar pan lel .
66007017	Pwe Jippul ni waron en mol o pan kotin wia jile parail , o a pan kalua ir won ni pil en maur , o Kot pan lim wei jan pil en maj arail .
66008001	NI a lauad pajan katen kaiju , kaporamen wiaui nanlan alep en auer .
66008002	O i kilaner tounlan ijimen , me uda mon Kot , o koronete iju panalan irail .
66008003	Amen tounlan me kotido u pon pei jaraui , dal kold , men ijik potik , mi re a ; potik ijij toto panalan re a , pwen kamanada kapakap en jaulan kan , me mi mon mol o .
66008004	Ad in ijik ianaki kapakap en me jaraui kan adidalan Kot jan ni lim en tounlan o .
66008005	Tounlan ari aleda dal en potik o , ap aude kida kijiniai en pei jaraui , ap kajedi on jappa ; ari , nanjapwe , o nil akan , o liol , o rerer en jappa wiauier .
66008006	A tounlan ijimen , me ar koronete iju mia , kaonopadan pepeuk .
66008007	Men maj pepeuk koronete , akel o kijiniai ianaki nta ap wiauier o pijikindi lan jappa ; a jilekij eu en jappa ronala , o jilekij eu en tuka ronala , o rä karoj ronala .
66008008	O tounlan kariamen pepeuk koronete ap likamata nana lapalap eu ijijiki kijiniai ap pijikindi lan madau ; a jilekij eu en madau ap wialar nta .
66008009	O jilekij eu en tou a maur melar nan jed , o jilekij eu en jop akan olar .
66008010	A tounlan kajilimen pepeuk koronete , uju lapalap ap pupedi jan nanlan likamata jer umpumpul eu pupedi pon jilekij eu en pilap akan o utun pil akan .
66008011	Ad en uju o Jadik ; jilekij eu en pil akan ap jadikalar , o aramaj toto mekilar pil aki ar jadik .
66008012	A tounlan kapamen pepeuk koronete , jilekij eu en katipin , o jilekij eu en maram , o jilekij eu en uju kan ap olar . Jilekij eu ari rotonala o ran jolar marain ni a jilekij eu o pil dueta pon .
66008013	O i kilaner o roner ikel amen pipir nan waron en lan , indindaki nil laud : Apwal , apwal , apwal on irail , me kaukaujonta jappa , pweki nil en koronete en tounlan jilimen , me pan pepeuk mur .
66009001	TOUNLAN kalimen pepeuk koronete , i ap kilan uju en lan eu , me pupedi on jappa , o ki en waja lol me panalan i .
66009002	A ritinida au en waja lol , adiniai ap adida jan nan waja lol o , dueta adiniai en um kalaimun , o katipin o pan lan rotorotala , pweki adiniai en waja lol .
66009003	O manjiek kan me pwarado jan nan adiniai , rap paraparalan jappa , o manaman panalan irail dueta jkorpion en jappa .
66009004	A majani on irail , ren der kawela rä nan jap , de tuka ta tontol , o pil jo tuka laud , a aramaj akan ta , me jo kileleki kilel en Kot ni tam arail .
66009005	A jo muei on irail , en kame ir ala , a ren kaloke irail jaunipon limau ; o ar wairok me laud dueta lip en jkorpion , ma a pan ke aramaj amen .
66009006	Ni ran puko aramaj pan rapaki mela , ap jota pan diarada ; o re pan inon ion mela , a mela pan tan wei jan irail .
66009007	Mom en manjiek kan dueta oj , me onoper mauin , o pon mon arail meakot , me rajon mar kold , o maj ar dueta maj en aramaj .
66009008	Pit en mon arail rajon pit en mon en li , o ni arail dueta ni en laien .
66009009	Pere me mi re ’rail dueta pere mata , o nirjok en pa arail dueta nirjok en war , me oj toto me tanaki won nan mauin .
66009010	O iki ’rail dueta jkorpion , o oje ar mia , o re keleki iki ’rail , o re kin kame aramaj jaunipon limau .
66009011	O arail nanmarki ani en kadar en waja lol , ad a ni lokaia en Ipru Apadon , a ad a ni lokaia en Krik Apolion .
66009012	Ari , tapin apwal akan daulier , a kilan , pil riau pan pwarado mur .
66009013	Tounlan kawonemen pepeuk koronete , i ap ron nil eu , me tapida jan nan oje paieu en pei jaraui , me mi mon Kot .
66009014	Amen indan tounlan kawonemen , me a koronete mia : Lapwada tounlan pamen , me jalidier ni kailan pilap Oiprat .
66009015	Ari , tounlan pamen oko japdokalar , me onoper on auer , o ran , o jaunipon , o par , pwe ren kamela jilekij eu en aramaj akan .
66009016	Wadawad en tounpei , me dake oj riajap ; o i roner duen toto ar .
66009017	Iduen ai kilaner oj akan ni kajanjal o , o irail , me mod po arail , pere praj arail dueta kijiniai , me meimei o dueta jwepel , o mon en oj oko dueta mon en laien ; o jan ni au arail kijiniai , o ad , o jwepel kin adewei .
66009018	Kariapa jilu pukat jilekij eu en aramaj akan , me kamekilar , kijiniai , o ad , o jwepel , me adewei jan ni au arail .
66009019	Kelail en oj akan mi nan au ar , o ni padaik arail , pwe padaik arail dueta jerpent kan , o mon ar mia , o re kamekamki ir padaik ar .
66009020	A luan aramaj akan , me jo kamekilar kamekam pukat , kan kaluki wiawia en pa arail , pwe ender poni on tewil akan o dikedik en ani , me wiaki kold , o jilper , o praj , o takai , o tuka , me jo kak nar waja , o jo ron waja , o jo alialu .
66009021	Irail jota kaluki ar kamela , o ar wun ani , o ar nenek , o ar lipirap .
66010001	O I kilaner amen tounlan kelail , me kotidido jan nanlan , me likauida dapok eu , o aia mi pon kadokenmai , o jilan i dueta katipin , o aluwilu a dueta ur kijiniai .
66010002	Ni lim a kijin puk mia , me papak pajan , o aluwilu a pali maun jokedi pon madau , a pali main pon jappa ,
66010003	O a kotin molipe kida nil laud , due laien amen ni a weriwer , o ni a molipeer , nanjapwe iju ap nirinir .
66010004	A nanjapwe iju niriniridar , i men intin , i ap ron nil eu jan nanlan majani : Katene meakan , me nanjapwe iju majanier , der intin ir edi !
66010005	Tounlan o , me i kilaner u pon madau o jappa , puekada lim a pali maun ,
66010006	Ap kauki i , me ieiajata joutuk , me kotin kapikadar lan o meakan mi lole , o jappa o meakan mi lole , o madau o meakan mi lole , me jolar pan anjau .
66010007	A ni dokan nil en tounlan kaijimen ni a pan pepeuk , iei anjau karir pan Kot kaunjokalar , duen a kotin kokop on japwilim a ladu jaukop akan ronamau o .
66010008	Nil o , me i roner jan nanlan , a pil majani on ia er majani : U ko wei , aleda kijin puk , me papak pajaner , ni lim en tounlan , me uda pon madau o pon jappa !
66010009	Ari , i ap ko won tounlan o , potoan on i , en ki don ia kijin puk o . A majani on ia : Ale , ap kanala , a pan kajadikala kaped om , a ni au om a pan iau dueta onik .
66010010	I ap aleer kijin puk o jan ni lim en tounlan ap kanalar . Ari , nan au i me iau due onik , a murin i kaner , kaped i ap jadikalar .
66010011	A majani on ia : Koe nok pil kokopada iran men liki kan , o aramaj akan , o lokaia kan , o nanmarki toto .
66011001	O MEN jon dueta jokon pot pan don ia . Amen inda : Uda , jon im en kaudok en Kot , o pei jaraui , o irail me kaukaudok lole !
66011002	A kapil penan im en kaudok kajela liki o der jon , pwe a panalaner men liki kan o kanim jaraui re pan kakaue jaunipon paeijok riau .
66011003	O I pan kamanada nai jaunkadede riamen , o ira pan kokop wei ran kid riepuki woneijok , likau kida likau tol .
66011004	Ira tuka olip riapot o lamp riau , me mimi mon Kaun en jappa .
66011005	Ma amen men kame ira , kijiniai pan luj wei jan nan au ara , ap karonala naira imwintiti kan . O ma amen men kame ira , a pan kamela .
66011006	Ira manaman on en pinala lan , pwe ede katau arain ara kokopada , o ira kaun en pil , ira kak kawuk on nta pil akan o kame ki jappa jon en kamekam karoj , due ira inon ion .
66011007	Ira lao kanikiela ara kadede , man o , me pan pwarada jan waja lol , pan pei on ira , kaloe ira di , kame ira la .
66011008	O kalep ara pan wonon nani al en kanim lapalap , me ad a ni karajeraj Jodom o Äkipten , waja ar Kaun pil kalopular .
66011009	Ari , me toto jan ren men liki kan , o kainok , o lokaia , o aramaj akan pan kilan kalep ara ran jilu alep , o irail jota pan mueid on , me ara kalep pan jaredi nan joujou .
66011010	O irail , me kaukaujon jappa , kaneket kin ira o pereperen , re pan pakijakij pena , pwe jaukop riamen et kin kaloke irail , me kaukaujon jappa .
66011011	A murin ran jilu alep maur jan ren Kot pil til won lol ara , rap u ni nä ara , a irail , me kilan ira , majakada kaualap .
66011012	O i roner nil laud eu jan lan mamajani on ira : Koma koda don met ! Ira ap kokidalan dapok , o imwintiti ara kilan ira .
66011013	Ni auer ota jappa rerer kaualap , eijokkij eu en kanim olar ni rerer , o mar ijekid en aramaj mekilar , me tei kan majakalar , rap landar Kot en lan .
66011014	Kamekam kariau wiauier . Kilan kamekam kajilu me pan pitipit wiaui .
66011015	Tounlan kaijimen pepeuk koronete . Nil laud ap wiauier nanlan indinda : Wein jappa id wialar wein atail Kaun o japwilim a Krijtuj . A pan kotin kaunda kokolata .
66011016	A lapalap riek pamen , me ariri Kot pon mol arail , rap pupedi ni jilan ir poni Kot majani :
66011017	Je danke komui , Main Kot , Kaun en meakaroj , me kotikot metet , o me kotikot maj o , pwe re kotin aleer ar manaman lapalap , o kotin Nanmarki lar .
66011018	O wei kan makaradar , a ar onion leler , o a leler anjaun melar akan pakadeik , o a leler anjau en katini japwilim omui ladu jaukop akan o jaraui kan ; irail , me lomwineki mar ar , tikitik kan o lapalap akan , o en kawe irail , me kin kawela jappa .
66011019	Im en kaudok en Kot , mi nanlan , ritidar , o kopa en inau pinnar nan im en kaudok o ; a liol , o nil akan , o nanjapwe kan , o rerer en jappa , o akel lapalap wiauiedar .
66012001	KILEL lapalap eu pinnar nanlan : Li amen linaneki katipin , o maram pan nä a , o a mareda uju eijokriau .
66012002	A lijeanlar , a weriwer en naitik , waiwairok en japedokla jan .
66012003	Pil eu kilel pinnar nanlan : Kilan , drake lapalap waitata , mona me iju , o jalon a eijok , o mar iju pon mon a .
66012004	O a padaik urakiwei jilekij eu en uju en lan , ap jipedi ir on jappa . O drake uda mon li o , me pan naitik , pwe lao a naitiker , a en katalala na jeri .
66012005	Ari , a naitikadar na jeri ol , me pan kaun kida kainok karoj jokon mata ; ari , na jeri peukadalan Kot on mol a ,
66012006	Li o tan won jap tan , me deu a onoper ren Kot , iei waja o re kin kamana i ran kid riepuki woneijok .
66012007	Mauin pwaidar nanlan . Mikael o japwilim a tounlan kan mauini on drake o , o drake o na kan mauini on .
66012008	A re jo pwaida o jolar deu ar nanlan .
66012009	O drake lapalap pijikindila , iei jerpent , me ad a Tewil o Jatan , katiamau pan jappa karoj , i me pijikindi lan jappa , o na kan ian i pijikindila .
66012010	O i roner nil lapalap eu nanlan indinda : Metet me pwaidar kamauapan , o wiauipan , o wei en atail Kot , o manaman en japwilim a Krijtuj , pwe karaune pan ri atail pijikindila , me kin karaun kin irail mon Kot ni ran o ni pon .
66012011	A re kaloedi i aki ntan Jippul o , o pweki majan en ar kadededa lamalam ; o re jo pok on maur arail lao lel on mela .
66012012	I me lan en perenda , o komail me kaukaujon lole ! A mejued on jappa o madau , pwe tewil me kodilan komail , makarada kaualap , pwe a aja , me a anjau me motomot .
66012013	Drake o ni a kilaner , me a pijikindier jappa , a kanjore li , me naitiker jeri ol .
66012014	Pa riau en manpir ikel lapalap , me panalan li o , pwen pirlan deu a nan jap tan , waja o a pan nekinek ia anjau eu , o anjau kan , o alep en anjau , doo jan maj en jerpent o , waja a pan kamana ia .
66012015	A jerpent o kujepoke wei jan nan au a on li o pil , dueta pilap pot , pwen kapwiliki wei li o .
66012016	A jappa puporki li o , o jappa jara pajan au a nimala pilap o , me drake o kujepoke wei jan nan au a .
66012017	O drake makar pan li o , ap kola , en mauini on luan kadaudok a , me kin nekidala kujoned en Kot akan o koledi kadede pan Iejuj . A nai uda pon pik en oror .
66013001	I AP kajinenda pon pik en oror o kilaner man amen pwaradar jan nan madau , me a oje ek o mona iju mia , o mar eijok mier pon oje kan , o ni mona ad en lalaue kan .
66013002	Man o , me i kilaner , dueta parder amen , o nä a dueta nä en pär amen , o au a rajon au en laien . O drake ki on i a kelail , o mol a , o a manaman lapalap .
66013003	O i kilaner mona eu dueta kamekamelar , ari jo , a kamekam motier , a toun jappa karoj puriamuiki man o .
66013004	Irail ari poni on drake , pwe a kapieki man o a kelail , o re poni on man o indinda : Ij me rajon man o ? O ij me pan kak mauini on i ?
66013005	O a pan on i au en juai lapalap , o en lalau eu , o a pan on i , en mimieta jaunipon paeijok riau .
66013006	Ari , a jara pajan au a , en lalaue Kot , en laue mar a o tanpaj a jaraui , o irail me kotikot nanlan .
66013007	O a kapieki i , en mauini on jaraui kan o kaloe irail edi ; o a kapieki i , en kaunda wei karoj , o men liki kan , o lokaia , o kainok kan .
66013008	O irail karoj , me kaukaujon jappa , pan poni on i karoj , me mar arail jota intinidier nan puk en maur en Jippul , me kamekamelar jan nin tapin jappa .
66013009	Meamen jalon a mia , en ron .
66013010	Ma amen pan kaloedi , nan pein i pan lodila ; o ma amen pan kamekila , kodlaj , nan a pan kamekila kodlaj . Nan iet en jaraui kan ar kononama o ar pojon .
66013011	O i kilaner , amen man pwarado jan nan pwel , oje riau mia , rajon jippul amen , o a kajoi dueta drake amen .
66013012	O man o kin wia manaman akan karoj dueta men maj mon por en maj a . O a wiada , me toun jappa en poni on man o , me kelailadar jan a kamekam .
66013013	A wiadar kilel lapalap , kamoredi jan lan kijiniai pon jappa mon aramaj akan .
66013014	O a kotaue kin ir , me kaukaujon jappa a kilel akan , me kapi on i , en wiada mon man o , indai on irail , me kaujonta jappa , ren wiai on man o , me a lop en kodlaj mier , ap mauredar , dikedik eu .
66013015	O a kapi on i , en kamaureda dikedik en man o , pwe dikedik en man o en pil lokaia , o en wiai on irail , me kan poni dikedik en man , en kamekamela .
66013016	O wiai on karoj , me tik o me lap akan , o kapwapwa kan , o jamama kan , o me maio , o ladu kan , ren wia kilel eu ni pa ar pali maun de ni tam ar .
66013017	Pwe jota amen en kak net de netikila , pwe ir eta , me kileledier , kilelekidi mar en man de wad en mar a .
66013018	Iet lolekon . Me lolekon kan en wadokdi mar en man o , pwe a rajon wad en aramaj amen ; iet a wad : Wonepuki woneijok wonu .
66014001	O I kilaner Jippul o kotikot pon dol en Jion o me ian i lop panen pakid , o mar a o mar en Jam a intinidier ni tam ar .
66014002	O i roner nil eu jan nanlan dueta punupun en pil toto o dueta nirnir lapalap en nanjapwe ; nil o , me i ronadar , dueta nil en jaunkaul pikipikir ar arp akan .
66014003	Irail kauleki kaul kap pot mon mol o , o mon man pamen o lapalap akan ; o jota amen me kak koledi kaul o , irail lop panen pakid eta , irail me net japal jan nin jappa .
66014004	Iei irail , me jo jamin kila li , pwe irail me makelekel . Iei irail me idedauen Jippul o , waja a kin kotila ia . Mepukat net japal jan ren aramaj akan , me mejeni on Kot o Jippul .
66014005	O nan au ar jota likam me diarokadar , nan jota ar jamin .
66014006	O i kilaner amen tounlan , pipir ni waron en lan , ronamau joutuk mi re a , pwen padaki on irail , me kaujon jappa , o on wei karoj , o kainok karoj , o lokaia o aramaj akan .
66014007	A majani ki nil laud : Landa Kot , o waui i , pwe auer en a pan kotin kadeikada me pwarer ; o poni i , me kotin wiadar lan , o jappa , o madau , o utun pil akan .
66014008	O amen tounlan , kariamen , idauen i majani : A ronkilar , a ronkilar , Papilon lapalap , me kare on kainok karoj kamekam , aki ar nenek re a !
66014009	O amen tounlan , kajilimen , me idauen ir katitiki nil laud : Ma amen poni man o kilel en man , o ale kilel ni tam a o ni pa a ,
66014010	A pan tunole en Kot a onion , me wiauier jokadolepa dal en onion en Kot , o a pan kalokeki kijiniai o jwepel mon tounlan jaraui kan o mon Jippul o .
66014011	O adiniai en ar lokolok peipeidala potopoteta , re jo moleilei ni ran de ni pon , irail me poni man o o a kilel , o irail me kilelekidar mar a .
66014012	Iet en jaraui kan ar kanonama , me kin nekinekid kujoned en Kot akan o pojon on Iejuj .
66014013	O i ron nil eu jan lan majani : Intiniedi : Meid pai irail me mela ren Kaun o , met o kokolata ! Iei , Nen o me kotin majani , irail en moleilei jan ar wiawia kan , pwe ar wiawia kan ian irail .
66014014	O i kilaner dapok puetepuet eu , o Amen kotikot pon dapok o , me rajon Nain aramaj , marakier mar kold , o ni lim a naip kon apot .
66014015	O amen tounlan pedoi wei jan nan im en kaudok , ekekerki nil laud on i , me kotidi pon dapok o : Komui kadar om naip paledi , pwe a leler auer en paledi , pwe rak en jappa mater kaualap !
66014016	Me kotidi pon dapok kajadi jappa a naip , rak kiri jan jappa .
66014017	O amen tounlan pedoi wei jan nan im en kaudok , me mi nanlan , pil naip kon apot mi re a .
66014018	O amen tounlan me pwarado jan impan pei jaraui , me kin kakaun kijiniai , likwir on i , me a naip kon mia , majani : Paledi ! Toluna jan wan wain en jappa , pwe wa me matier .
66014019	Ari , tounlan o paleki jappa naip , o tolun jan wan wain en jappa , o kajedi on nan kopa laud en onion en Kot eu .
66014020	Irail tiakedi nan kopa en wain likin kanim , a nta kujewei jan nan kopa o lel on jal en oj , lel lan jtadien kid wonepuki .
66015001	O I kilaner pil kilel eu nanlan , me lap o kalom : Tounlan ijimen , a kalokolok iju mi re ’rail , pwe onion en Kot kaimwijokki ir la .
66015002	O i kilaner jed klaj eu , me doleki kijiniai o irail me kaloedi man o dikedik en man , o wadawad en mar a , uda ni kailan jed o , o arp en Kot mi re ’rail ,
66015003	O irail kauleki kaul en Mojej ladu en Kot amen , o kaul en Jippul indinda : Omui wiawia kan me lapalap o kalom . Main Kot , me pun o melel omui wiawia kan , komui Nanmarki en wei kan , Kaun en meakaroj .
66015004	Ij me jo pan landa komui , Main , o wauneki mar omui ? Pwe komui ta me jaraui , pwe wei karoj pan pwarado poni komui , pwe omui wiawia pun me janjaleda .
66015005	Murin mepukat i kilaner nan im en kaudok kadedepa mi nanlan me ritida .
66015006	O tounlan ijimen pedoi wei jan nan im en kaudok kalokolok iju re ’rail , kapwateki likau min o puetepuet , o ir piraki ni pan ati waiwai kold .
66015007	O amen ren man pamen panalan tounlan ijimen dal kold iju , direki onion en Kot , me ieiajata joutuk .
66015008	O im en kaudok me topkila adiniai tapida jan linan en Kot o a manaman ; o jota amen me kak pedelon on nan im en kaudok o lao kalokolok iju en tounlan ijimen wiauier .
66016001	O I roner nil laud eu jan nan im en kaudok o , mamajani on tounlan ijimen : Komail kowei , wudokedi on jappa dal iju , me audekier onion en Kot .
66016002	Men maj ap kotiwei wudokila on jappa a dal , ap wiala kinj jued on aramaj akan , me kilelekidi kilel en man o , o me poni a kilel .
66016003	O kariamen wudokila a dal on nan madau ap wiala nta due nt’ en melar amen , ari me maur karoj nan madau ap melar .
66016004	O kajilimen wudokila a dal pon pilap o utun pil akan , rap ntalar .
66016005	I roner tounlan en pil akan majani : Komui me pun , me kotikot , o me kotikot maj , me jaraui , pwe komui kadeikada due met .
66016006	Pwe irail kieledier ntan me jaraui o jaukop akan , ari , kom kotin katunole kin ir nta ; ari , me mau on irail .
66016007	I roner me pei jaraui o majani : Ei , Main Kot , Kaun en meakaroj , melel o me pun omui kadeik kan .
66016008	A kapamen wudokila a dal pon katipin , a kapi on i , en ijiki kijiniai aramaj akan .
66016009	Ari , aramaj ronkila karakar kaualap , o re lalaue mar en Kot , me Kaun pan kamekam pukat ; a re jota kalukila , pwen wauneki i .
66016010	O tounlan kalimen wudokila a dal pon mol en man o ; ari a wei rotorotala ; o re ke pajan lo arail pweki motakan madak .
66016011	O irail lalaue Kot en lan , aki ar madak o ar kinj akan , o re jota kalukila ar wiawia kan .
66016012	O tounlan kawonemen wudokila a dal pon pilap Oiprat , a pil ap nalenaledi , pwen kaonopada al mon nanmarki , me kotido jan ni pali maj en lan .
66016013	O i kilaner , me jan nan au en drake , o jan nan au en man o , o jan nan au en jaukop likam nen jamin jilu dueta proj kai koda jan .
66016014	Ir nen en tewil kai , wiawia kilel kai , me kin pwaralan nanmarki en jappa kan , en kapokon ir penan mauin en ran lapalap en Kot manaman .
66016015	Kilan , I pwarado dueta lipirap amen ; meid pai , me kin majamajan , nekinekid a likau kan , pwe a de kilijola , rap kilan a kanamenok .
66016016	O re kapokon ir penan waja , me ad a ni lokaia en Ipru Armakedon .
66016017	O tounlan kaijimen wudokila a dal nin wäwä , nil laud ap pwaradar jan im en kaudok nanlan , jan ni mol o mamajani : A wiauier .
66016018	Ari , liol o nil kai o nanjapwe wiauier , o jappa rerer kaualap , jota due jan tapin aramaj mi jappa , pwe me lapalap o mulatok .
66016019	Ari , kanim lapalap pal pajan wiala jilekij jilu , o kanim en jap akan ronk pajan , o Kot kotin tamanda kanim Papilon , pwen kotiki on i dal en wain en a onion lapalap .
66016020	O dake karoj mokid wei jan o nana kan jolar janjal .
66016021	O akel lapalap , toutouki paun epuki , me moredi jan lan lel aramaj akan , o aramaj lalaue Kot pweki kamekam akel , pwe iei kamekam me lapalapia .
66017001	TOUNLAN amen , kijan ijimen me ar dal iju mia , pwara do , majani on ia : Kodo , i pan kajale on uk en li jued , me kaunda pil toto , a pan kalokolok .
66017002	Me nanmarki en jappa kan nenekier , o me kaukaujon jappa pweipweikier wain en a nenek .
66017003	Ari , a uke ia lan nan jap tan ren nen . I ap kilaner li amen , mondi pon man waitata amen , ad a laue toto mia , mona iju o a oje eijok mia .
66017004	Li o likau kida likau tontol o waitata , o kapwat kida kold o takai kajampwal , o manaman kai , o ni pa a dal kold eu mia , me dir kila me jamin o me jaut en a nenek .
66017005	O ni tam a mar eu intinidier , iet : Okiok pot , Papilon lapalap in en me nenek kan o jaut akan en jappa .
66017006	O i kilan li o a pweipweiki nt’ en jaraui kan o nt’ en jaunkadede en Iejuj akan . Ari , ni ai kilaner i , i ap puriamui kaualap .
66017007	A tounlan o majani on ia : Menda koe waponki ? I pan kajale on uk karajepan om waponki li o , o man o , o me a kin dake , me a mona iju o a oje eijok mia .
66017008	Man o , me koe kilaner , a mia maj ap joer mia , a nok pwaradado jan waja lol , ap pan kolan wajan kamekam ; o irail , me kaukaujon jappa , pan wapon ki irail , me mar arail jo intinidier nan puk en maur jan nin tapin jappa , ni ar kilan man o , due a mier maj , ap joer mia , ap nok pwarado .
66017009	Ari , iet lolekon : Mona iju rajon nana iju , me li o mondi poa .
66017010	O irail nanmarki ijimen . Limen nikilar , me ta men mia , a amen kaikenta pwarado , a a lao pwarado , a pan japwilada anjau kij .
66017011	A man o men maj , ap joer mia , i kawalemen , kijan ijimen , ap pan kalokolok .
66017012	A oje eijok , me koe kilaner , rajon nanmarki ek , me kaikenta ar wei , a re aleer manaman dueta nanmarki kan , pwen japwileda auer ta ieu ren man o .
66017013	Ir pukat kin wia injen ta ieu , o re pan ki on man o ar manaman paki i ar anianin o .
66017014	Ir pan mauini on Jippul , a Jippul pan kaloe ir edi ; pwe i ta Kaun en kaun akan o Nanmarki en nanmarki kan . O me ian i , me paeker , o pilier , o melel .
66017015	A majani on ia : Pil oko , me koe kilaner , waja me li jued o mondi ia , iei irail men liki , o kainok kan , o aramaj akan , o lokaia kan .
66017016	O oje eijok , me koe kilaner , o man o , irail me pan tataki li jued o , o kajamaliala i , o kakilijauia ta , o re pan kanala uduk a , karonki i kijiniai .
66017017	Pwe Kot kotin kainonada monion ar , en wia kupur a , o en wia lamalam ta pot o en upai man o , a lao majan en Kot pwaida .
66017018	Li o , me koe kilaner , iei kanim lapalap , me kakaun nanmarki kan nan jappa .
66018001	MURIN mepukat i kilaner amen tounlan kodido jan lan , me manaman kaualap , o jappa marain kila a linan .
66018002	A kotin molipeki kapitie laud majani : A ronk pajan , o ronk pajan , Papilon lapalap , ap id wiala deun tewil akan , o deun nen jaut karoj , o deun manpir jamin , o katantat .
66018003	Pwe wei karoj nim jan wain makar en a nenek , o nanmarki en jappa neneker re a , o jaunet en jappa kapwapwakier a kapwa kajampwal akan .
66018004	O i roner eu nil jan lan majani : Ko wei jan i nai aramaj akan , pwe komail der ainekida dip ar kan , pwe komail der pukoki kompar akan .
66018005	Pwe dip a kan lel oner lan , o Kot kotin tamanda a jued akan .
66018006	Depuk on i , duen pein i wiadar ! O depuk on i pan riapak , duen a mau on a wiawia kan ; dal o , me a audedar , i dal ota komail aude on i pan riapak !
66018007	Duen a kin kalinanda pein i , o kamuei matier , iei due ki on i kalokepa o kajonlolpa , pwe a moneloleki : Nai nanmarki li amen , o i jo pan li odi , o i jota pan kilan mejued kot .
66018008	I me kompa kan pan lel on i ni ran ota : Mela , o maiei , o lek , o a pan ron kila kijiniai , pwe Kaun Kot me manaman , me kadeikada i ;
66018009	O nanmarki en jappa kan , me nenek re a , o muei mat jan i , re pan maieiki , o weriwereki i ni ar kilan adiniai en a ronala .
66018010	O re pan u waja doo waponki a kamekam indada : Apwal , apwal Papilon , kanim lapalap , Papilon kanim kelail ! Ni aur ta ieu kadeik paom pwaida .
66018011	O jaunet en jappa kan maiei o janejanki i , pwe jota amen me neti ar kapwa kan .
66018012	Kapwa kold , o jilper , o takai kajampwal akan , o manaman akan , o likau linen kajelel , o likau tol , o likau jilk , o likau waitata , o jon en tuka pomau karoj , o jon en dal karoj , me wia kidar ni en elepant , o dal akan , wia kidar tuka kajampwal , o mata praj , o mata , o marmor ,
66018013	O jimet , o potik , o men ijij , o me pomau , o pomau en ijij , o wain , o le , o plaua kajampwal , o wan wit , o man akan , o man jip , o oj akan , o dake pan oj , o ladu kan , o nen en aramaj akan ,
66018014	O wan tuka kan , me kaped om kin iauki , roje jan uk er , o dipijou linan o kajelel roje jan uk er , a jolar pan diarokada kokolata .
66018015	Jaunet en mepukat , me kapwapwadar re a , me pan u waja doo , wapon kida a kamekam janejan o mamaiei .
66018016	Indinda : Apwal , apwal kanim lapalap , me kapwadeki likau ankotitik , o tol , o waitata , o kapwadeki kold , o takai kajampwal , o manaman !
66018017	Pwe ni auer ta ieu kapwa toto pukat olar . O jaupal en jop , o ir , me toun jop , o jeler akan , o jaunet en nan madau , ir uda waja doo .
66018018	O weriwereda , ni ar kilaner adiniai en a ijij , indinda : Ia kanim , me rajon kanim lapalap wet !
66018019	Irail tukatuk en mon wereda , janejan , mamaiei , indinda : Apwal apwal kanim lapalap ! Tou a , me ar jop akan mi nan madau , kapwapwalar , pwe a neti re a mulatokia . Ni auer ta ieu a mokonaidier .
66018020	Kaneketeki i lan , o jaraui kan , o wanporon kan , o jaukop akan , pwe Kot me kotin iki on i komail .
66018021	Tounlan rojon amen pokada takai due takai lap men irij plaua , ap kajedi on madau , majani : Iduen Papilon kanim lap pan karonk pajan , ap pan jolar mia .
66018022	Nil en me wia arp akan o kakaul akan , o me peuk kajan plöte , o me peuk koronete , pan jolar me pan ron re a , o jolar jaupal , me pan diarok lol om , o nirjok en takai irij plaua jolar me pan ron lol om .
66018023	O marain en lamp pan jolar jenjer lol om , o nil en ol kamod o li kamod jolar me pan ron lol om , pwe noum jaunet akan , jaumaj en jappa , kainok karoj pakotaue kilar om widin kan .
66018024	O ntan jaukop o jaraui kan me diarokadar lol om , o ntan karoj , me kamekamelar jappa .
66019001	MURIN mepukat i roner likamada moron en pokon kalaimun nanlan , majani : Aleluia , kamaur , o linan , o manaman udan atail Kot !
66019002	Pwe melel o me pun ar kadeik kan ; pwe a kotin kadeikadar li jued lapalap , me kajuedie kilar toun jappa a nenek kan o a ikier ntan na ladu kan .
66019003	Pil kariapak re inda : Aleluia ! A adiniai adidala kokolata .
66019004	O lapalap riekpamen o man pamen rap poridi poni on Kot , me kaipokedi pon mol a , majani : Amen Aleluia !
66019005	O nil , me peido jan mol o majani : Kapina atail Kot , komail japwilim a ladu kan , komail , me lan i , me tikitik o me lapalap akan !
66019006	O i roner moron en pokon kalaimun , o due nil en pil toto , o due nirinir en nanjapwe kan indinda : Aleluia , pwe Kaun atail Kot , me Kaun en meakaroj a wialar Nanmarki .
66019007	Kitail en injenemau , o pereperen , o wauneki i , pwe a leler en Jippul a kapapaud , o li kamod onopadar .
66019008	O a muei on i , en likauwia kida likau linen , me min o makelekel ; pwe likau linen makelekel iei kadeik pun en me wiaui pweki jaraui kan .
66019009	A majani on ia : Intiniedi : Re meid pai , me luke don kamadip en kapapaud en Jippul o . O a majani on ia : Mepukat majan melel akan en Kot .
66019010	I ap pupedi ni aluwilu a , en poni i . A majani on ia : Koe der , nai jau om , o ri om , me aneki kadede pan Iejuj ; poni Kot . A nen en kokop iei kadede pan Iejuj .
66019011	O i kilaner lan a ritidar o oj puetepuet amen , o me kaipokedi poa , me oroneki Pun o Melel ; a kadeikada o mauinda ni me pun .
66019012	Por en jilan i me rajon umpul en kijiniai , o mar a toto mia ni tapwi , a mar eu intinidier , me jota amen me aja , pein i ta .
66019013	A likau kida likau eu , me kadueki nta , o mar a oroneki : Majan en Kot .
66019014	O karij en jaunpei en nanlan idauen i pon oj puetepuet akan , likau kida linen puetepuet o min .
66019015	O jan nan jilan i kodlaj kon luj da jan , men kamekameki wein jappa . A pan kotin kaun kida jokon mata pot ; o a tiakedi kopa en wain , me onion en Kot , Kaun en meakaroj .
66019016	Ni a likau o ni lanelane a mar a intinidier : Nanmarki en nanmarki o Kaun en kaun akan .
66019017	O i kilaner tounlan amen uda nan katipin ; a molipeiki nil laud majani on manpir akan , me pipir nan waron en lan : Kodo , pokon don kamadip lapalap en Kot .
66019018	Pwe komail en kan uduk en nanmarki kan , o uduk en kaun akan , o uduk en manaman akan , o uduk en oj akan , o me mondi po arail , o uduk en me maio ko o ladu kan , me tikitik o me lapalap akan .
66019019	O i kilaner man o , o nanmarki en jappa kan , o nair karij akan pokon penan mauini on i , me kaipokedi pon oj o na karij akan .
66019020	Man o lodi on ianaki jaukop likam , me wia kilel kai mo a , me a kotaue kida irail , me kilele kidi kilel en man o , o ir me poni a kilel . Ira karoj lokidokilan nan le en kijiniai , me roneronki jwepel ni ara memaur .
66019021	Me lu akan kamekame kila kodlaj en i , me kaipokedi pon oj o , iei kodlaj , me luja jan nan jilan i ; ari manpir akan muei mat kilar uduk arail .
66020001	I kilaner tounlan amen kotido jan lan , ki en waja lol mi re a nan lim a o jal mata lapalap .
66020002	A jaikidi drake o jerpent en kaua , iei Tewil o Jatan , ap jaliedi i par kid .
66020003	O kajedi on nan waja lol jo kapi , ritiniedi o kileledi poa , pwe ender katikatiamau toun jappa , a lao par kid imwijokala . Muri a nok japadokala anjau kij .
66020004	O i kilaner mol akan , o ir me kaipokedi poa , kadeikada ; o i kilaner nen en ir , me mon ar lepuki janer pweki kadedepan Iejuj o majan en Kot , o ir , me jo poni man o , o a kilel , o jo kilelekida a kilel ni tam ar o ni pa ar . Irail mauredar ap ian Krijtuj kakaun par kid .
66020005	A me melar tei kan jota maureda lao par kid imwijokala , iei iajada kaieu .
66020006	A meid pai o jaraui , me pan konodi iaj kaieu ; mela kariau jo kokoa irail , pwe irail wiala jamero en Kot o en Krijtuj akan , o re pan ian i kakaun par kid .
66020007	Par kid lao imwijokela , Jatan ap pan japedokla jan a im en katen .
66020008	A ap pan parwei katikatiamau toun jap akan , me mi ni kaim paieu en jappa , Kok o Makok , kapokon ir penan mauin ; ir me nederenia rajon pik en oror .
66020009	Irail paraparalan nan jappa , rap kapil pena pokon en jaraui kan , o kanim kapai ; kijiniai ap moredi jan lan , karon ir ala .
66020010	O tewil , me kotaue ir , lokidokila nan le en kijiniai o jwepel , waja me man o jaukop likam mia ia , o re pan kalokolok ni ran o ni pon kokolata joutuk .
66020011	O i kilaner mol puetepuet lapalap eu , o i me kaipokedi poa jappa o lan tan wei jan mon jilan i , ap jolar deu ara me diarokadar .
66020012	O i kilaner melar akan tikitik o lapalap akan u mon mol o , o puk kan pak pajaner , o pil eu puk me pak pajaner , me puk en kamaur . Melar akan ap pakadeik kidar meakan , me intinkier nan puk kan duen ar wiawia kan .
66020013	O madau kapeida melar akan , me mimi lole , o mela o wajan mela kidaer , me mi lol ir . Ir karoj pakadeikadar iran ar wiawia kan .
66020014	Mela o wajan mela me pijikindi lan le en kijiniai ; iei mela kariau .
66020015	O meamen , me jo intinidier nan puk en kamaur , a pijikindi lan le en kijiniai .
66021001	O I kilaner lan kap o jappa kap , pwe lan maj o jappa maj jolar mia , o jolar madau .
66021002	O i kilaner kanim ijou , Ierujalem kap , peidido jan lan ren Kot , kapwater due li kamod kapwater on a paud ol .
66021003	O i roner nil laud jan mol o majani : Kilan , tanpaj en Kot mi ren aramaj akan , o a pan kotikot re ’rail , o irail pan wia japwilim a aramaj ala , o pein Kot pan kotikot re ’rail .
66021004	O a pan kotin limwi jan pil en maj ar karoj ; o mela pan jolar , pil jolar maiei , o jolar janejan , madak kokolata , pwe men maj jolar mia .
66021005	O me kaipokedi pon mol o majani : Kilan , I pan kawilikapada meakan karoj . O a kotin majani : Intiniedi ; pwe majan pukat me pun o melel !
66021006	A kotin majani on ia : A pwaidar . Nai Alpa o Omeka , Tapi o Imwi . I pan ki on , me men nim pil adar , en nim jan utun pil en maur japan .
66021007	Me pan dadaurata , a pan jojoki mepukat , o I pan wia na Kot la , o a pan wiala nai jeri .
66021008	A me majak , o jokamelele , o jaut akan o men kamela kan , o nenek kan , o wun ani kan , o me poni dikedik en ani kan , o likam kan karoj deu ar nan le , me roneronki kijiniai o jwepel , iei mela kariau .
66021009	O tounlan amen , kijan ijimen , me dal en kalokolok iju en kaimwijokela mi re a , pwarado majani on ia : Ko don met , i pan kajale on uk li kamod , warok en Jippul o .
66021010	Ari a kotin kalua kin ia la ren nen pon nana lapalap eu o ileile , ap kajale on ia kanim ijou Ierujalem , peipeidido jan lan ren Kot ;
66021011	Linaneki linan en Kot ; a marain me rajon takai kajampwal , rajon iajpij linan eu ,
66021012	A kel lapalap ileile mia , o wanim eijokriau , o tounlan ekriamen mi ni wanim ko , o mar akan intinidier , me mar en nain Ijrael ekriamen .
66021013	Ni maj en lan wanim jilu , o ni apon wanim jilu , o ni air wanim jilu , o ni kapi wanim jilu .
66021014	Pajon en kel en kanim o me eijokriau , o mar en wanporon en Jippul o ekriamen intinidier po ar .
66021015	Me majani on ia mepukat , men jon jokon kold mi re a , pwen jon kanim o , o a wanim akan o a kel o .
66021016	Pali en kanim pali paieu , o anet a dueta tälap a ; a jonki kanim men jon o , me anet a jtadien nenriakid . Anet a o tälap o ileile duepeneta .
66021017	A jojon kel o , ari me tipon en pa epuki paeijok paieu , duen men jon en aramaj o , me mi ren tounlan o .
66021018	A kel o wia kidar iajpij , a kanim o wia kidar kold eta , me rajon klaj makelekel .
66021019	Pajon en kel en kanim o ujunakier jon en takai kajampwalia karoj . Tapin pajon takai iajpij , a kariau japir , a kajilu kaljedonia , a kapaieu jmarakd ,
66021020	A kalimau jardonikj , a kawonu jardij , a kaiju krijolit , a kawalu peril , a katuau topaj , a kaeijok krijopraj , a kaeijokeu iajint , a kaeijokriau ametijt .
66021021	O wanim eijokriau manaman eijokriau ; ari , wanim eu iei manaman eu ; o al en kanim o me kold makelekel , linan due klaj .
66021022	O i jota kilaner im en kaudok lole , pwe Kaun Kot , Kaun en meakaroj o Jippul iei ar im en kaudok .
66021023	O kanim jota mau on katipin de maram , pwen dakedaker , pwe linan en Kot kamaraini i , o Jippul iei arail lamp .
66021024	O wei kan pan weid wei ni a linan ; o nanmarki en jappa kan pan walan i ar linan .
66021025	O a wanim akan jota pan ritidi ni ran , pwe jolar pon waja o .
66021026	O irail pan wa don i linan o wau en wei kan ,
66021027	Jota me pan pedelon on me jamin , de me kin wia jaut , de likam , a irail eta , me mar arail intinidier nan puk en maur en Jippul .
66022001	O A kotin kajale on ia pilap en kamaur pot , makelekel due krijtal , me u wei jan ni mol en Kot o Jippul .
66022002	Ni kailan pilap pali karoj tukan kamaur mia , me kin wa jon en wa eijokriau , me wa jaunipon kaukaule ; o tan tuka kan men kamaur toun jappa .
66022003	O jolar men kariala kokolata ; a mol en Kot o Jippul me mi lole ; o japwilim a ladu kan pan upa i ,
66022004	O re pan kilan jilan i , o mar a pan mi ni tam ar .
66022005	O jolar pon ni waja o kokolata ; re jolar anane marain en lamp , pil jolar marain en katipin , pwe Kaun Kot pan kotin kamaraini ir , o re pan nanmarki kokolata .
66022006	A majani on ia : Majan me pun o melel , o Kaun Kot en nen en jaukop akan poronedo japwilim a tounlan , en kajale on japwilim a ladu kan , me pan wiaui ni anjau koren .
66022007	Kilan , I pan madan pwarado , meid pai , me kanekid majan akan en kokop en puk wet !
66022008	Nai Ioanej , me roner o kilaner mepukat , o ni ai roner o kilaner , i ap poridier poni mon aluwilu en tounlan , me kajale on ia mepukat .
66022009	O a majani on ia : Koe der , nai pil ian uk papa amen o ian ri om jaukop akan , o ian ir , me kanekid majan en puk wet , poni Kot !
66022010	O a majani on ia : Koe der katene majan en kokop en puk wet , pwe anjau o korendor .
66022011	Me jo pun , en japejapuneta , o me jamin , en jamijamineta , o me pun , en punepuneta , o me jaraui en jaraui ta .
66022012	Kilan , i madan pwarado o ai pwain mi re i , en pwain on amen amen duen ar wiawia kan .
66022013	Nai Alpa o Omeka , men Maj o Men mur , Tapi o Imwi .
66022014	Re meid pai , me lope ar likau , pwe ren kon on tuka en kamaur , o pedelon on nan wanim en kanim akan !
66022015	Liki kiti kan mia , o widinok kan , o nenek kan , o kamela kan , o me poni dikedik en ani , o amen amen me mauki o me wiada likam .
66022016	Nai Iejuj kadar doer nai tounlan , en kadede on komail mepukat , mon momodijou kan . Nai tapin kadaudok en Dawid , uju ran umpumpul .
66022017	Nen o li kamod majani : Kodo ! O me pan ron , en inda : Kodo ! O me men nim , en kodo , meamen me inon ion , en tunole pil en kamaur japan .
66022018	I kadede on amen amen me ron majan en kokop en puk wet , ma amen pan ujai on , Kot pan kotiki on i kampa kan , me intinidier nan puk wet .
66022019	O ma amen pan kaje jon ekij majan en kokop wet , Kot pan kotiki jan pwaij a nin tukan kamaur o kanim ijou , me intinidier nan puk wet .
66022020	Me kin kadede mepukat , majanier : Iei I pan madan pwarado . Amen , kotido Main Iejuj !
66022021	Mak en Kaun Iejuj Krijtuj en mi ren jaraui kan karoj ! Amen .
