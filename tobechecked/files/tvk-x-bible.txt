# language_name:        Southeast Ambrym
# Closest ISO 639-3:    tvk
# year_short:           2011
# year_long:            Not available
# title:                Southeast Ambrym Bible<br>Portions of the Holy Bible in the Southeast Ambrym Language of Vanuatu
# URL:                  http://bible.cloud/bible/content/texts/TVKWBT/index.html
# copyright_short:      © 2011 Wycliffe Bible Translators, Inc.
# copyright_long:       © Wycliffe Bible Translators, Inc. All rights reserved.<br>This translation text is made available to you under the terms of the Creative Commons License: Attribution-Noncommercial-No Derivative Works. (http://creativecommons.org/licenses/by-nc-nd/3.0/). In addition, you have permission to port the text to different file formats, as long as you do not change any of the text or punctuation of the Bible. You may share, copy, distribute, transmit, and extract portions or quotations from this work, provided that you include the above copyright information: You must give Attribution to the work.You do not sell this work for a profit.You do not make any derivative works that change any of the actual words or punctuation of the Scriptures. Permissions beyond the scope of this license may be available if you contact us with your request.
01001001	Tetiamu nousav , Hi tepeas ni ut nesao e ut etan .
01001002	E melele nen ak , ut etan teta hon tang , holesok tehe tovuol en . Tas tepol xol ut xil vus , e ut te maluxoluk . E ninin na Hi tete nesao ra tas .
01001003	E melele nen ak , Hi biteni bit , “ ! Mae ni miehen vastal ! ” Ma miehen mistal .
01001004	Hi pusi xa miehen ak bos , e miling tetasil ni ra maluxoluken .
01001005	Miehen nen ak , xi miling hisen be ' Melengien ' ; e maluxoluken , miling hisen be ' Vongien ' . Vongien ba , melengien bemei - ngan ak be melengien tei .
01001006	Di , Hi biteni bit , “ ! Mae ni mesavuol tova mei ileh pas oei ra tas mei ihe lu ! ”
01001007	Ma mistal nggoni ngan taxa biteni . Nggo sexien ak , Hi pol ni mesavuol tei e milingi de hilaep te tas xa de etan e oei xa di nesao e momah xil .
01001008	E mesavuol nen ak , miling hisen be ' Tilang Hat ' . Vongien ba , melengien bemei - ngan ak be melengien lu (2).
01001009	Di , Hi biteni bit , “ Mae ni tas xa di e tan imei e ut tei takes , e tan imei istal ixo en . ” Ma mistal nggoni ngan taxa biteni .
01001010	E tan ak , xi miling hisen be ' Tan ' , e tas xa bemei ut tei takes , miling hisen be ' Tas ' . E Hi pusi xa lubos .
01001011	Di , xi biteni bit , “ Mae ni holesok xil liteh e ut etan : ngan xil xa utute iti en , ngan xil xa koute iti en , e ngan xil xa liso huite xa utute iti en . ” Ma mistal nggoni ngan taxa biteni .
01001012	Misak ni , holesok savsav xil holu lateh e ut etan . E Hi pusi xa labos .
01001013	Vongien ba , melengien bemei - ngan ak be melengien tol (3).
01001014	Di , Hi biteni bit , “ Mae ni holesok xil xa di minahin listal e tilang hat tengan isak ni melengien isav ni vongien . Lipisen melengien xil e huram xil , e lipisen melele xil mun xa momal tengan holesok xil listal en .
01001015	Xil ti liminahin e tilang hat e lisak ni ut etan mei imieh e melengien e mei imem e vongien . ” Ma mistal nggoni ngan taxa biteni .
01001016	Hi pol ni laet lu xa mahulong : eai xa nggeih minggan e melengien , e aveti xa te xeih pupu ti mem e vongien . E xi pol ni hitu xil mun xa di laleluv .
01001017	Xi miling xil e tilang hat tengan lileluv xol ut etan ,
01001018	tei xa minggan e melengien , e tei xa mem e vongien tengan melele xalu ak lalisav . E Hi pusi xa labos .
01001019	Vongien ba , melengien bemei - ngan ak be melengien hat (4).
01001020	Di , Hi biteni bit , “ Mae ni holesok xil xa lameul lipolu e tas . E mae ni tuman xil lixa xolol tilang hat . ”
01001021	Ma , Hi pol ni meseo xil xa latellep ladi e tas del holesok sav xil mun xa lameul ladi en . Xi pol ni tuman sav xil mun xa di langga . E Hi pusi xa labos .
01001022	Xi misa tuxolxatien nan mi xil , e biteni mi ngan xil xa ladi e tas bit , “ Mupesis mei muhe holu e musak ni tas ipolu ni xamim . ” E mi tuman xil xi biteni bit , “ Xamim mun , mupesis mei muhe holu e misak ni ut etan ipolu ni xamim . ”
01001023	Vongien ba , melengien bemei - ngan ak be melengien lim (5).
01001024	Di , Hi biteni bit , “ Mae ni holesok xil vus xa lameul , mei listal e liti e tan : ngan xil xa lamah , e ngan xil xa labe vuran ; ngan xil xa labe mahulong , e ngan xil xa latereli . ” Ma mistal nggoni ngan taxa biteni .
01001025	Hi pol ni xil vus , e pusi xa labos .
01001026	Di , Hi biteni bit , “ Xosali , ratipol ni moletin tova xa ixoni ratel . E holesok sav xil vus te ut etan liti pe hen : meseo xil e tuman xil ; vongoro xil xa lamah e ngan xil xa labe vuran ; ngan xil xa labe mahulong , e ngan xil xa latereli . ”
01001027	Misak ni , melele xa Hi pol ni moletin , xi pol ni nggoni xi . Pol ni tei be malohos , e tei mun , be atou .
01001028	Di , xi misa tuxolxatien nan mi xalu e biteni bit , “ Muliling horamue namil xil lihe holu e mulisak ni xil mei lipolu e ut etan . E inou niling holesok xil xa meul e ut etan liti e hemil : meseo xil te tas , tuman xil xa di langga e tilang hat , e holesok sav mun xa ladi e ut etan .
01001029	? Mupusi ? E ut etan , napol ni holesok savsav xil di lateh : ngan xil xa laling utute , ngan xil xa laling koute , e ngan xil xa laso huite . Xil vus be te anien en .
01001030	E mi holesok sav xil xa lameul e ut etan , nasa husmunae xil e utiei xil mun tengan ti lia ni . Nasa ni mi vongoro xil te ut etan e tuman xil xa di langga e tilang hat : ngan xil xa labe mahulong e ngan xil xa latereli . ” Ma mistal nggoni ngan taxa biteni .
01001031	Hi pus holesok xil vus xa xi pol ni labos pupu . Vongien ba , melengien bemei - ngan ak be melengien tei he sav (6).
01002001	Nggo sexien xil ak , Hi pol sein ut nesao , ut etan , e holesok xil vus xa ladi en e melengien tei he sav (6).
01002002	E melengien xa be lu he sav (7), xi mingel ra polien nan .
01002003	Misak ni , xi misep xol melengien xa be lu he sav (7) be melengien eo . Vengan xa e melengien nen ak , naha xa pol ni e ut etan bus e xi mingel ra polien nan .
01002004	Ngan ak be tumulen usil naha xa testal e melele xa Iahova tepeas ni ut nesao e ut etan . E melele xa Iahova tepeas ni ,
01002005	vatiei xil latehe tovuol tamu e utiei xil mun latnateh ti mu e ut etan vengan xa Iahova tapol ni ti us vamus . E moletin xil latehe tovuol tamu tengan latei tan .
01002006	E melele nen ak , neta tei texoni momah testal texo tan e tekas sein ut etan .
01002007	Di , Iahova mileh rut tan tatei e pol ni moletin ni . Melele xa pol ni bus , bui votiang nan te meulien be vulkusin , ma moletin ak meul e mitamea .
01002008	E ut xa be ist , Iahova miluh xat naho tei xa mahulong de ut xa lakesi ni ' Iden ' . E rute ak vari , xi miling moletin xa pol ni ba da en .
01002009	E naho ak , Iahova misak ni vatiei savsav xil vus xa bos lameul e laso huite xil xa bos mak mu te anien en . E hilaep te naho ak , vatiei lu ludi en : tei xa huite mikila vasa meulien xa hoxalite teni tovuol , e tei mun xalu , huite mikila vasa kilakilen te naha xa bos e naha xa misa .
01002015	Ma Iahova miling moletin ak e Naho tahal Iden tengan vapol e tan e valaxati .
01002016	Di , biteni mini bit , “ Xouk ukila ua huiei xil vus xa ladi e naho ak .
01002017	E vatiei tei takes xa mikila vasa kilakilen te naha xa bos e naha xa misa , vatiei ak onaxa huite ti vari . Vengan xa e melele xati xa ua ni , umat ihe reitin . ”
01002018	Di , Iahova biteni bit , “ Tavos ti tengan moletin ak vata tasen . Nipol ni tova mun xa ipin mini tengan mei laliti vituei itela e ti itutou ni . ”
01002019	Misak ni , vongoro xil vus e tuman xil xa Iahova tepol ni xil ni tan , xi mikes xil lamei visal moletin ak tengan vapus xil e valing his e xil . Nggo sexien ak vari , xil langgur hise xil .
01002020	Ma , moletin ak miling his tuman xil vus e his vongoro xil mun . E xi tapus ti tova e xil xa vapin tengan vavituei vatela e vatutou ni .
01002021	Misak ni , Iahova pol ni met moletin ak minoh , ma xi pat e por vovong . E melele xa xi por sae , Hi minggur rat valsin tei be rani , e misak koe xol ven rilomun .
01002022	Di , Iahova pol ni atou ni sin ak , e ngguri ba milingi mi tiramue .
01002023	E melele xa tiramue pusi xi bit , “ Reitin mak , ngan ak nggoni nou vari . Sin mistal nggo sieok ; ven mistal nggo veok . Misak ni , niling hisen ihe ' atou ' vengan xa xi mistal nggo moletin . ”
01002024	Ve rin ak , tiramue imea reling tamen xal ninen , e ihisti itel atou nan , e xalu lalihe tei takes .
01002025	E tiramue xal atou ludi hon , e lutave unoun ti ven .
01003001	E Naho tahal Iden , tetal tei da en xa valongon mikas mili vongoro xil vus xa Iahova tepol ni . Xi bemei e misis atou ak , “ ? Reitin xa Hi biteni mi xamil bit mulnaxa huit vatiei xil vus ti xa di inggak ? ”
01003002	E atou bit rilomun ni mini bit , “ Makila malia huiei xil vus xa di e naho ak .
01003003	E vatiei tei takes xa de hilaep , Hi misep xole bit malnaxa ni ti e malnatuxoli ti . Vengan xa xosxa malia ni mu maltuxoli , malimat . ”
01003004	E tetal bit rilomun ni mini bit , “ E-e , ngan ak tave reitin ti . Mulinamat ti .
01003005	Hi biteni mak vengan xa mikila xa melele xa mulia ni , xamil mei mulixoni xi vari tang e mulekil naha xa bos e naha xa misa . ”
01003006	Di , atou pusi xa vatiei ak bos , e huite mun , bos te anien en . E ien bei vasak pisi vahur kilakilen . Misak ni miroh huite vutei , e ngga ni . Di , misa vutei mi moletin nan , ma xi mun ngga ni .
01003007	Vat takes , nenemien nalu miluv e lukilakil . E lupus kila sung xa ludi hon , ma lube unoun ven . Misak ni , luleh ut fik xil , lubar viton ni e lupis xol xalu ni .
01003008	E mahis nen , lulong Iahova bemei di bovarang e naho . Melele xa lulonge , luloh ba lunggus pe vatiei xil .
01003009	E Iahova mikes moletin bit , “ ? Moletin ? ? Oda xave ? ”
01003010	E moletin bit rilomun ni mini bit , “ Nalong xouk di okakao e naho . Ma uluk mikan vengan xa inou nada hon tang . Misak ni , ba nanggus ra xouk . ”
01003011	Iahova misisi bit , “ ? Visi iaxa biteni mi xouk bit di ota hon ? ? Midep ? ? Xouk onga huiei xa natesep xolok ni tengan onaxa ni ti ? ”
01003012	E moletin biteni bit , “ Atou xa xouk tang olingi de visal nou iaxa misa huiei ak minou ma nangga ni . ”
01003013	Ma Iahova misis atou bit , “ ? Veneh ma opol ni mak ? ” E xi biteni mini bit , “ Tetal iaxa miluvos nou ma nangga ni . ”
01003014	Di , Iahova biteni mi tetal bit , “ Vengan xa opol ni mak , nilepis xouk tasom ra vongoro xil vus e holesok sav xil xa lameul . Pangasien xa nisa ni mi xouk imak : xosali ituxoh hoxalite te meulien nam , e melengien xil ngasen , ukea ni vangom e vulmeas iti e valongom vehakut .
01003015	Nipol ni xouk itel atou , ti iemil iat xamil , e tutom xil itel ngan xil na atou , iexil ti iat xil . Tuten nan xil ti lipel kikis vatum , e xouk , ti ukat e kaele . ”
01003016	E mi atou , Iahova biteni bit , “ Nisak ni ulonge isa ihe holu e marum ipangas ihe eilep mu e melele xa uhur tuvava . E tave ti neta xa ti ulong pangasuk , e uti ni ngan taxa eheien nam iti e moletin nam , e xi iaxa ihe vat nam . ”
01003017	E mi moletin , Iahova biteni bit , “ Xouk otelong xat rae atou nam , e otnalong xat nou ti . Otea huiei xa natesep xolok ni tengan onaxa ni ti . Ve naha xa opol ni , naling halesil tei ita xat tan . Isak ni , xosali iha , e melengien xil vus e meulien nam , xouk ti upol ixeih tengan ukamet anien xil listal lixo en .
01003018	Xouk ua anien xil tang xa lameul e tan xa di opol en , e husmunae tesa xil holu mun liteh en e limeul xole .
01003019	Ixo vetin te polien nam , ukamet anien am xil ha vuma ... umat , e umei mun uhe tan . Vengan xa natepol ni xouk ni tan , ma utilomun uhe tan . ”
01003020	Moletin xa tetiamu , hisen tehe ' Adam ' xa koute teni be ' moletin ' . E atou nan , xi teling hisen tehe ' Iv ' xa koute teni be ' meulien ' vengan xa xi be vatit nana na moletin xil vus xa lameul ladi e ut etan .
01003021	Di , Iahova pol ni eising nalu ni hilbe vongoro e misa ni mi xalu lusing xol xalu ni .
01003022	Melele xa lusing bus , Iahova misep tasen bit , “ Xosali ak , moletin bemei nggoni ratel nggo rin xa mei mikilakil ni naha xa bos e naha xa misa . Mak , ma ratnamae ni ti ha nahur huiei tei mun ra vatiei xa mikila vasa meulien xa hoxalite teni ihe tovuol . Vengan xosxa ia ni , misakras vamat . ”
01003023	Misak ni , Iahova misil rat xalu ra Naho tahal Iden . E pol ni xalu lupol e tan xa xi tepol ni xalu ni .
01003024	Xi misil rat xalu bus , miling masxaxa xil xa lakes xil ni ' Serub ' tengan liketeh xol suse xa ba be Naho tahal Iden e rin xa be ist . E Iahova miling tiei tei xa upang di pili en xa di bilhiles tengan isikoe xol suse xa ba ni vatiei xa di misa meulien xa hoxalite teni ihe tovuol .
01004001	Di , Adam de visal atou nan e xi meas ni tuvava tei . Melengien vahis mei mitavi , xi ngguri ma miling hisen be ' Ken ' xa koute teni be ' nangguri ' vengan xa biteni bit , “ Nggo tutouen na Iahova , inou nanggur horamue tei . ”
01004002	Di , Iv meas rilomun . E melele xa aveti nan pipin , xi nggur tuvava tei mun , e miling hisen be ' Evel ' . Melele xa lumatu mei lube tellep , Evel bemei be moletin xa di milaxat sipsip xil , e Ken bemei be moletin xa di pol e naho .
01004003	Huram vahis mei mitavi , e vatei , Ken bit vasa huit polien nan mi Iahova . Ma misak ni mileh anien tatei xa telihi , e misa ni be sanien eo nan te memesien mi Iahova .
01004004	E Evel mun nggur huit polien nan xa be mui sipsip tei san , basi mat , e misa rut tenben xil xa bos mak mu be sanien eo nan te memesien ba mi Hi . E Iahova miketeh bos ni Evel e sanien eo nan .
01004005	E mi Ken e sanien eo nan , Hi misin ni . Misak ni , Ken ien mikat e ekaten nan misak ni valnaon mikenu .
01004006	Ma , Iahova biteni mini bit , “ ? Veneh ma di iem mikat mak ? ? Veneh ma valnaom di mikenu mak ?
01004007	Xosxa upol ni sexien xa momal , ma niketeh ihos ni xouk e sanien nam . E xosxa upol ni sexien xa misa , tesaen di minggus tiluk tengan vapurunuk . Tesaen ak bit vahe vat e meulien nam , e xouk iaxa , uhasi ihe etan e umei uhe vat teni . ”
01004008	Di , Ken biteni mi tuneli bit , “ Ralmea ra ut ak , ralha mu naho . ” E melele xa luduxoh rute ak , Ken biles mi tuneli e bas vini mat .
01004009	Di , Iahova misis Ken bit , “ ? Tumali Evel , da xave ? ” E Ken bit rilomun ni mini bit , “ Natakil ti . ? Midep ? ? Inou iaxa ti nilaxat tua navan ? ”
01004010	E Iahova biteni mini bit , “ ? Ken , opol ni naha ? ? Otalong ti ? ! Re tumali di midang minou ra tan bit uvinat naha xa opol ni !
01004011	Isak ni , halesil tei ita xatuk tengan tan nasa ti mun anien minuk , vengan xa mu re tumali xa otehas vini .
01004012	Melele xa ulih pis anien tei , tan nasa xoles ti huit polien nam . E xouk , vehakut ulesae ra moletin sav xil e voninom xati ihe tovuol . ”
01004025	Huram vahis mei mitavi , Adam de visal atou nan ma Iv meas rilomun e nggur tuvava tei mun nalu xa be malohos . E miling hisen be ' Set ' xa koute teni be ' misa ni ' vengan xa biteni bit , “ Hi misa tuvava tei mun tengan vahur von Evel xa Ken tehasi temat . ”
01004026	Melele xa Set mei be eilep , xi nggur atou tei . E melele xa de visali , atou nan nggur tuvava tei nan e miling hisen be ' Inos ' . E melele nen ak vari , moletin xil di latemot mi Hi e latekes kokot ni hisen xa be ' Iahova ' .  Set , muimol nan tehe Inos . Inos , muimol nan tehe Kenan . Kenan , muimol nan tehe Mahalalel . Mahalalel , muimol nan tehe Sered . Sered , muimol nan tehe Inok . Inok , muimol nan tehe Metuselah . Metuselah , muimol nan tehe Lamek . Lamek , muimol nan tehe Noah . E Noah , horamue nan tehe tol , Sem , Ham e Sevet . Moletin xil ak latexo vatimol na Adam , e meulien nae tehe teviei . Xil lateleh horamue nae xil latehe holu e mei latepolu e ut etan . E xil holu latnahusil ti mun Iahova .
01006005	Melele xa moletin xil mei latehe holu e ut etan , Iahova tepusi xa sexien xil nae tesa pupu pe meten . Nenemien nae tepolu ni tesaen vehakut .
01006006	Misak ni , Iahova ven tevuol ni xil ve sexien nae , e telong pangas xi ve moletin xil xa xi tepol ni .
01006007	Tesak ni , tehiteni mi xi tasen tehit , “ Ngan xil xa natepol ni xil xiak , nisu lelen xil ra ut etan . Reitin , nisu lelen moletin xil itel vongoro xil e tuman xil vus , ngan xil xa mahulong e ngan xil xa tereli , vengan xa nalonge misa xa misa ve xil . Vahos mak mu vahit ninapol ni xil ti . ”
01006008	E moletin tei takes , Iahova tehesi xi ven , hisen tehe Noah .
01006009	Ngan ak be tumulen usil Noah . E melele nan xil , xi tang be moletin xa meulien nan momal e sexien nan xil memese pe met Hi . Reitin , xi tang nggusil xat Hi .
01006010	Xi , horamue nan be tol : Sem , Ham e Sevet .
01006011	E moletin sav xil vus e ut etan , meulien e sexien nae tehe muis e pe met Hi . Xil lasak ni ut etan polu ni tutuen e vaeen xil .
01006012	Hi miketeh bemei etan , e pusi xa ut etan be muis tova tang , vengan xa holesok xil vus xa lameul ladi en langgusil sexien tesa xil tang .
01006013	Misak ni , vatei , Hi biteni mi Noah bit , “ Nanemi nabit nisu lelen holesok xil vus xa lameul , vengan xa lasak ni ut etan polu ni tutuen e vaeen xil . Reitin , nisu lelen ut etan itel holesok xil vus xa lameul ladi en .
01006014	Mak , ma upol ni tuturil tova xa mahulong . Upol ni ni liei xil xa bos , ti umu xoteh ut xil e nim , e uvil xati ni koltar ixo nim e ixo hale mun tengan oei nava ti nim .
01006015	Upol ni imak : mita te rin xa teviei ihe handred tei e hanutap lu e he xalu mun (150 m) , mita te ien ihe hanutap tei e lim mun (25 m) , e mita te rin xa be nesao ihe le tei bus (15 m) .
01006016	Taep teni ihe hap mita (1/2 m) ileli vesis nen ihe nesao . E vangite , upol ni von kakaoen ihe tol : tei ite nesao , tei ite hilaep , e tei ite etan . E rin tei , upol ni puiteh tei takes .
01006017	Upol ni imak vengan xa inou nisa oei imei xa ihe eilep e mei ipol xol ut xil vus . E ileh , isu lelen holesok xil xa lameul ladi e ut etan . Reitin , xil vus lilel .
01006018	E xouk , inou nipol ni hitxatien te xeih tei itelak xa nisikoe xolok itel ngenom xil . Xamitel kestang mutihe tuturil xa ihe mahulong xiak : xouk , atou nam , e horamue nam xatel itel atou natel xil mun .
01006019	E tuturil xa xiak , xouk uleh vongoro e tuman xil vus xa lameul mei lihe lulu , tei xa ihe malohos e tei xa ihe atou .
01006020	E holesok xil vus xa lameul e ut etan , upol ni imak vari : lu e tuman xil vus , e lu e vongoro savsav xil xa lamah e ngan xil mun xa labe vuran . Isak ni tengan xa xil kestang limeul itel xamitel .
01006021	Ti , uleh anien savsav xil vus xa ihe ae e amitel mun , e userep kuhi iti e vangit tuturil . ”
01006022	Ma Noah pol vuol ni holesok xil vus xa Hi tesemae ni mini tengan ipol ni .
01007001	Melele xa Noah xatel lattepol vuol ni tuturil xa mahulong xiak , Iahova biteni mini bit , “ Uhe vangit tuturil ak itel ngenom xil vus . Vengan xa inou , nakameti xa xouk tasom e ut etan di opol ni naha xa momal pe metok .
01007002	E itel xat xamitel , uleh hisit vongoro savsav xil xa lamese pe metok xa ukila uhas xil lihe te sanien eo minou ihe hat e le tei (14): lu e he sav (7) xa lihe malohos e lu e he sav (7) xa lihe atou . E hisit vongoro xil xa latamese ti pe metok , uleh xil lihe lulu tang : malohos tei itel atou tei .
01007003	E hisit tuman savsav xil mun , upol ni imak tang : uleh lu e he sav (7) xa lihe malohos e lu e he sav (7) xa lihe atou . Isak ni , xil vus ak likila limeul e lipes rilomun ni tute xil .
01007004	Upol ni imak vengan xa melengien lu e he sav (7) sutang di . Ti , nisa us tei xa ihe mahulong pupu . Us ak imus melengien e vongien ha vuma ... ituxoh melengien ihe hanutap lu (40). E melele nen ak , holesok xil vus xa lameul xa natepol ni xil , inou nisu lelen xil lihe reling ut etan . ”
01007005	Ma Noah pol vuol ni holesok xil vus xa Iahova tesemae ni mini tengan ipol ni .
01007016	Reitin , atou tei e malohos tei ra hisit holesok xil vus xa lameul ladi e ut etan e laba ladi vangit tuturil nggoni ngan xa Iahova tesemae ni . E melele xa xil vus labe vangit nim , Iahova mikoxol puiteh .
01007017	Di , us mus xa mus , tangel ti duxoh melengien hanutap lu (40). Oei mei polu e rute xil vus , e tuturil ak misal en .
01007023	Texo suse ak iaxa Iahova tesu lelen holesok xil vus xa latemeul lateti e ut etan : moletin xil , vongoro xil xa latemah e ngan xil xa latehe vuran , tetel tuman xil mun . E Noah kestang temeul , tetel ngan xil xa lateti e tuturil ak .
01008015	Di , Hi biteni mi Noah bit ,
01008016	“ Xouk itel atou nam e horamue nam xatel itel atou nae xil , mustal ra tuturil ak .
01008017	Umaen tuman xil e vongoro xil vus mun listal . Xil litasil lihe ut xil vus , e lipesis mun mei lihe holu . ”
01008018	Ma , Noah xal atou nan , horamue nalu xil del atou nae xil lastal .
01008019	Vongoro xil vus e tuman xil mun lastal ra tuturil , e xil latasil langgusil xat nae xil .
01008020	Di , Noah pol ni hor tei te sanien mi Iahova , e mileh kekes ni vongoro xil e tuman xil xa lamese pe met Hi . Di , bas vin xil e din lelen xil tengan vapisen memesien nae mini .
01008021	E melele xa vo sanien ak be nesao , Iahova pongosi bos e besi xi ven . Misak ni misep tasen ni bit , “ Ninapurun ti mun ut etan ve sexien tesa na moletin xil . Vengan xa nakila xa melele xa xil labe horamue duxoh melele xa lamat , iexil bei lavusil sexien xil te tesaen kestang . Ninasu lelen ti mun holesok xil xa lameul ladi e ut etan naxoni ngan xa natepol ni .
01008022	“ Nabit xati xa : Xosali ituxoh hoxalite te ut etan , melengien te holesok xil vus mei istal : melengien taluluhen e melengien taleh rerat anien en , melengien te masoh e melengien xa ut itin en , melengien te us e melengien te eai . E melengien xal vongien , lalimei vehakut . ”
01009001	Di , Hi misa tuxolxatien mi Noah del natneli xatel bit , “ Horamue namim xil lihe holu xa lihe holu isak ni ut xil vus e ut etan ipolu ni xil .
01009002	Holesok xil vus xa lameul e ut etan , uli ikan ni xamim : vongoro xil , tuman xil e meseo xil mun . Xil vus , naling meulien nae di hemim .
01009003	Tetiamu , natsa utute , huiei e koute te anien kestang mi moletin xil tengan lava ni . E xosali , nisa hisi te vongoro xil mun mi xamim te anien en .
01009004	E munaxa ngan ti xa ra di tamu en , vengan xa ra be vatit meulien .
01009005	“ E rin te re moletin , xosxa moletin tei ihas vin moletin sav imat , ma xi mun , lihasi imat . E xosxa vongoro tei ihas vin moletin tei imat , ma vongoro nen ak mun , lihasi imat .
01009006	Moletin xil , natepol ni xil latexoni nou . Misak ni , xosxa moletin tei ihas vin moletin sav imat , xi mun , muhas vari ni imat .
01009007	“ E xamim , ieok bei tengan horamue xil namim lihe holu , e mei lipolu e ut etan . ”
01009008	Di , Hi biteni mun mi Noah del natneli xatel bit ,
01009009	“ Xosali ak , inou di napol ni hitxatien te xeih tei del xamim e itel ngan xil xa limei itutou ni xamim .
01009010	E napol ni mun del xat holesok xil vus xa lameul : vongoro e tuman xil , e holesok xil vus xa latestal tetel xamim ra tuturil ak .
01009011	Nabit xati xa ninasu lelen ti mun holesok xil vus xa lameul ladi e ut etan ni oei . Reitin , oei nasu lelen ti mun ut etan .
01009012	Hitxatien ak , di napol ni del xamim e holesok sav xil xa lameul ladi e ut etan , e nipisen ni itel simeleleen tei .
01009013	? Mupusi ? Naling hinehin ak de momah te tilang hat . Ma melele xil vus xa moletin xil lipusi , linem xati xa hitxatien navan be reitin .
01009014	Misak ni , melele xa nikutaxol ut etan ni momah te us , hinehin mun istal .
01009015	E melele xa nipusi , ninem xat hitxatien te xeih navan xa natepol ni tetel xamim e tetel vongoro xil mun xa ninasu lelen xil ti mun ni oei xa mahulong . ”
01011001	Tetiamu nousav , moletin xil vus te ut etan latesepin ni sepinien tei takes .
01011002	E melele xa latemei latehe holu xa latehe holu , latekakao lathe ist . Latekakao teha vuma ... ba latepus ut tei xa mahulong e be motan xa tete tan xa mahulong xa lakesi ni ' Saenar ' . Xil latenemi latehit bos tengan liti en .
01011003	Ma melele xa laduxoh rute ak , labiteni mi xil mun tang labit , “ Mumei . Bos tengan ripol ni brikis xil ni tan xa pipili xiak , ti , rihul xat xil e vul tova tengan mei ixeih . ” Misak ni , xil lapol ni nim mae xil ni brikis xil ak e labil xati ni koltar .
01011004	Melele xa lapol ni bus , labiteni labit , “ Mumei , ripol ni metimal tova xa mahulong itel nim tova xa eilep ihe nesao ha ituxoh tilang hat . Ngan ak isak ni xir rinatasil ti e mosav xil lilongeong ni hise xir . ”
01011005	Di , Iahova bemei etan e pus metimal xa mahulong xiak del nim xa eilep xa be nesao xa xil di lapol ni .
01011006	Melele xa pusi biteni bit , “ Rumali , moletin xil ak di lapol ni neta xil xa tellep pupu . Xil di lapol vituei nggoni labe vatimol tei takes e sepinien nae mun tei takes . Ngan ak be vatite te polien nae . E nave nousav ti , xil likila lipol sein naha xa laling nenemien nae di en .
01011007	Mak , ma ratihe etan e rathilhiles sepinien nae tengan isak ni xil linalong kil xil ti mun . ”
01011008	Ma Iahova pol ni mak e misil tetasil ni moletin xil labe ut ngasen e ut etan , e latnapol vuol ni ti metimal xa mahulong xiak .
01011009	Misak ni , lakes metimal ak ni ' Babilon ' xa koute teni be ' bilhiles ' vengan xa , e rute ak vari iaxa Iahova tehilhiles sepinien na moletin xil vus e tesil tetasil ni xil ba lateti ut xil vus e ut etan .
01012001	Vatei , Iahova mei biteni mi Ebram bit , “ Umea ra kantri nam , vatimol nam , e tim sa tamom . Ha ute rute tei xa inou , nipisen ni mi xouk .
01012002	Mak , ma nisak ni ngan xil xa listal lixo xouk mei lihe vanut moletin tei xa ihe eilep . Nituxol xatuk e nipol ni hisom ihe nesao e moletin xil lilongeong ni . E ixo xouk , tuxolxatien navan iha mi moletin xil vus te ut etan .
01012003	Ngan xil xa lisa sepinien te tuxolxatien mi xouk , inou nisa tuxolxatien mi xil . E ngan xil xa lisa sepinien te halesil iha xatuk , inou mun nisa sepinien te halesil iha xat xil . E xouk uhe suse te tuxolxatien navan iha mi moletin xil te vatimol xil vus te ut etan . ”
01012004	Misak ni , melele xa Ebram telong xat rae na Iahova e temea ra ut Haran , huram nan tetuxoh hanutap tol e le tei mun bus (75).
01012005	Ebram tehe xal atou nan , xa hisen Serae . E horamue na tuneli mun xa hisen Lot , tehusili . Xatel lattesak mesen holesok xil vus natel : moletin te polien natel xil , tetel vongoro xil vus xa latehe holu tova tang xa di lattelaxat xil e ut Haran . E melele xa lattesak mesen holesok xil tevus , xil vus latekakao latehe ut Kenan . Melele xa laduxoh ut Kenan ,
01012006	Ebram del moletin nan xil laka pas kantri nen ak ba vuma ... lamei e ut xa lakesi ni ' Sekem ' . E rute ak , e ut xa lakesi ni ' Morah ' , xil lapol ni horao mae xil sangas visal vatiei eo tei xa mahulong xa tehe te nousav . (E melele nen ak , ngan xil tahal Kenan latehe hortan tamu e rute ak.)
01012007	Di , Iahova bemei mistal mi Ebram e biteni mini bit , “ Tan te rute ak , nisa ni mi vatimol xil xa mei listal lixo xouk . ” Di , Ebram mileh hat xil xa mahulong , e pol ni hor tei e din sanien eo nan en ba mi Iahova xa temei testal mini .
01013005	Lot xa nggusil Ebram , xi mun holesok nan holu pupu , vengan xa xi teha tetel atou nan , atuli nalu xalu , moletin te polien nan xil , e sipsip , buluk , e nani san xil mun .
01013006	E vengan xa vongoro xil sa Lot e Ebram labe holu pupu , misak ni husmunae ae tapin ti tengan lati vituei .
01013009	Ve rin ak , Ebram biteni mi Lot bit , “ Bos tengan raliseti ralu e rute ak . Xouk uhit rute tova xa xouk iem bei , e inou , ha nite rute sav . ”
01013010	Ma Lot miketeh mikapis e ut xil , e pus motan xa mahulong sangas visal Oeisal Sodan ba duxoh metimal tahal Soar . Xi pus rute ak bos nggoni Naho tahal Iden xa Iahova telihi , mu nggoni tan tahal Isip xa Oeisal Nael da en . (E melele nen ak , Iahova tenamu len taon xalu ti mu tahal Sodom e Komorah.)
01013011	Misak ni Lot nggur rute xil vus xa be motan sangas visal Oeisal Sodan mei be nan kestang . Ve rin ak , xalu lutasil e rute ak , ma Lot mea be ist del ngenen xil .
01013012	Reitin , Ebram , xi da kat tang e ut Kenan , e Lot ba mikili ni horao man xil sangas visal Sodom , taon tei e xil xa de motan sangas visal Oeisal Sodan .
01013013	E moletin xil tahal rute ak lapol mikavui e tesaen nae xil holu pupu pe met Iahova .
01013014	Melele xa Lot be reling Ebram , Iahova biteni mi Ebram bit , “ E ut xa oda en , uketeh ikapis e ut xil vus .
01013015	Ut xil vus ak xa di opusi , nisa ni minuk itel vatimol xil xa listal lixo xouk . Ihe namim kestang vehakut .
01013016	Vatimol nam xil xa nisa ni minuk lihe holu xa lihe holu . Ixoni ngan xa moletin misakras vavuli saxut tan xil vus te ut etan , xi isakras mun vavuli sein vatimol nam xil .
01013017	Taxeak , utamea ukakao ha upus tan xil vus ak vengan xa inou nisa xil vus ihe nam . ”
01013018	Misak ni Ebram mea del ngenen xil , laba vuma ... laduxoh ut Hibron . Ma di lapol ni horao mae xil e ut xa lakesi ni ' Mamre ' , sangas visal vatiei xil xa mahulong xa be te nousav . E rute ak , Ebram mileh hat xil xa latellep e pol ni hor te sanien ni tengan imot mi Iahova en .
01015001	Di , Iahova misepin mi Ebram nggo metuveen tei bit , “ Ebram , ulum nakan ti . Inou nisikoe xolok tengan neta ti napurunuk e nisa sanien tei xa ihe mahulong minuk vengan xa di oling nenesien nam de nou . ”
01015002	E Ebram bit rilomun ni mini bit , “ ? Iahova , Suv navan , sanien ak itutou ni nou itep , vengan xa horamue navan tovuol tamu ? Moletin xa be vat e tim savan ihur sein holesok xil navan melele xa nimat , hisen Eliesar tahal Damaskas .
01015003	Reitin , xi xa be slev navan tang xa latpesi e tim savan ihur sein holesok navan xil vengan xa otasa ti horamue minou . ”
01015004	Di , milong Iahova misepin rilomun mini bit , “ Slev Eliesar ak nahur voninom ti e naleh holesok xil vus nam ti e melele xa umat . ! E-e ! Horamue xati nam , xi kestang ihur voninom e holesok xil vus nam . ”
01015005	Di , Iahova dela be hale e biteni mini bit , “ Keteh vahe nesao e tilang hat e uvuli pis hitu xil . Osakras . E vatimol nam xil lixoni hitu xil ak . ”
01015006	Misak ni , Ebram miling nenesien nan e hitxatien na Iahova . Ma ve rin ak , Iahova besi xi ven e pus meulien nan momal pe meten .
01016001	Huram holu mei mitavi , e Serae xa be atou na Ebram , tahur ti vari tuvava nalu . Ma xi nggur slev tei xa be ate-Isip , hisen Hakar , e dela ba pus moletin nan .
01016002	E Serae biteni mi Ebram bit , “ Iahova pol ni nou nasakras namur tuvava . Ve rin ak , xouk uhur slev navan ha upat itela . Xos nikila nihur tuvava tova ixo xi ihe horamue naralu . ” Melele xa Ebram milonge , maen ni .
01016003	Misak ni , Serae misa Hakar mini e xi ngguri . Sexien ak testal e melele xa lateti e ut Kenan huram tehe he xalu (10).
01016015	Aveti vahis mei mitavi , e Hakar nggur horamue na Ebram , e xi miling hisen be ' Ismael ' xa koute teni be ' Hi di miteong ' .
01016016	E melele nen ak , Ebram , huram nan be hanutap hat e tei he sav mun (86).
01017001	Melele xa Ebram , huram nan sangas duxoh hanutap lim (99), Iahova mistal mini e biteni mini bit , “ ! Inou , nabe Hi te Xeihen ! Ulong xat nou e vehakut upol ni holesok xil xa momal pe metok .
01017002	Nipol rilomun ni hitxatien te xeih itel xouk e nisak ni vatimol xil xa listal lixo xouk mei lihe holu mu . ”
01017003	Ma Ebram mitingeiril mini , valnaon duxoh tan . E Hi bit rilomun ni mini bit ,
01017004	“ Inou nipol ni hitxatien ak itelak : nabit xati xa vatimol xil nam mei lihe vanut moletin xil holu xa lihe eilep .
01017005	Ven rin ak , hisom nave ' Ebram ' ti mun , e mei ihe ' Ebraham ' vengan xa nipol ni xouk mei uhe vatit moletin te vanut moletin xil holu xa lihe eilep .
01017006	Nisak ni vatimol xil xa listal lixo xouk mei lihe vanut moletin xil xa lihe eilep , e rute xil mei lihe suv toto xil .
01017007	Inou nipol ni hitxatien te xeih itelak xa hoxalite teni ihe tovuol . Reitin , nipol ni itel xouk , itel horamue nam xil , e itel ngan xil mun xa listal lixo xil ha vuma ... navus ti . Inou nihe Hi nam , e Hi nae mun .
01017008	Ut xa oda en xosali nggoni ngan halesav tei , inou nisa ni minuk e mi ngan xil xa listal lixo xouk e huram xil xa ti imei . Reitin , kantri tahal Kenan , iti e hemim vehakut tang , e inou nihe Hi namim . ”
01017009	E Hi biteni mun bit , “ E xouk , Ebraham , uhusil xat hitxatien te xeih navan , xouk itel vatimol nam xil mun xa listal lixo xouk .
01017010	Xouk itel nam xil mumae ni horamue xil vus namim mei lihe vexaho .
01017011	Imak , ma melele xa malohos xil vus namim lihe vexaho , ipisen ni xa munggusil xat hitxatien te xeih naralu .
01017012	E huram xil xa ti imei , tuvava xil vus namim xa labe malohos lihe vexaho e melele xa melengien nae ihe tol e he sav (8). Slev namim xil xa mulehi ixo ut sav itel horamue nae xil xa lipes xil e tim samim ,
01017013	xil vus mun lihe vexaho . Imak , ma rut tenbe xa lipol ni vexaho en ipisen ni mi moletin xil vus xa munggusil xat hitxatien te xeih navan xa misakras vavus .
01017014	Xosxa moletin tei nave vexaho ti , ma xi nave moletin navan ti , vengan xa xi talong xat hitxatien te xeih navan ti . ”
01017015	E Hi bit rilomun ni mi Ebraham bit , “ Atou nam , onakesi ti mun ni ' Serae ' . Xosali iha , hisen ihe ' Serah ' .
01017016	Nituxol xati e nimaen ni ihur tuvava tei namil . Nipol ni mei ihe nana na vanut moletin xil xa ihe eilep e suv toto xil mun listal lixo xi . ”
01017017	Ebraham mitingeiril mi Hi , valnaon duxoh tan , e di men mi xi tasen . E nenemien nan bit , “ ? Be reitin tomak xa tiramue mikila vasa tuvava mi atou tei melele xa huram nan duxoh hanutap lim (100)? ? E Serah mun mikila tamu vahur tuvava melele xa huram nan duxoh hanutap hat e he xalu mun (90)?”
01017018	Xi misis Hi bit , “ ? Osakras omaen ni li tengan Ismael mun vahur tuxolxatien xa osa ni minou ? ”
01017019	E Hi bit , “ ! E-e ! Atou nam , Serah , ihur tuvava tei namil , e uling hisen ihe ' Aesak ' xa koute teni be ' Menen ' . Hitxatien te xeih xa napol ni delak , nipol ni mun itela e itel vatimol nan vehakut .
01017020	E di nalong naha xa xouk obiteni minou usil Ismael . Isak ni , nitokol xati e horamue nan xil mun lihe holu xa lihe holu . Xi ihe vatit moletin te vatimol lu he sav (12) xa mei lihe vanut moletin tei xa eilep .
01017021	E hitxatien te xeih navan , nipol ni itel horamue nam Aesak xa Serah ihuri e aveti ak te huram xa ti imei . ”
01017022	Melele xa Hi misepin bus , mea rani be nesao .
01017023	Ma e melengien nen ak vari , Ebraham telong xat Hi e tepol ni vexaho mi malohos xil vus xa tehe xil lateti : Ismael , slev nan xil , e moletin sav xil xa di latehusili .
01017024	Ebraham , huram nan tetuxoh hanutap hat e hat e le sav mun (99) e melele xa tehe vexaho .
01017025	E Ismael , huram nan e melele nen ak tetuxoh tol e le sav (13).
01017026	Misak ni , Ebraham xal horamue nan lutehe vexaho e melengien tei takes ,
01017027	tetel moletin te polien nan xil , slev nan xil xa texal xil , tetel horamue nae xil mun xa latestal latexo xil .
01021001	Nggoni ngan taxa xa Iahova tehit xati , duxoh xat Serah .
01021002	Misak ni xi meas . E momal ni melele xa Hi tehit xati , xi nggur tuvava nan . Reitin , melele xa Ebraham be mometu ngamu , Serah nggur horamue tei nalu .
01021003	Ebraham miling hisen be ' Aesak ' xa koute teni be ' menen ' ,
01021004	e melele xa melengien nan duxoh tol he sav (8), Ebraham pol ni be vexaho nggoni ngan taxa Hi tesemae ni mini .
01021005	Ebraham , huram nan hanutap lim (100) e melele xa Aesak latpesi .
01021006	E Serah bit , “ Hi misa sien holu minou e misak ni nou namen . Ngan xil vus xa lilongeong ni limen itel nou .
01021007	? Visi iaxa mikila vahiteni mi Ebraham xa inou tang , nitunat ni tuvava tei ? E tave ti neta xa nabe tovolih , nanggur tuvava tei na mometu navan . ”
01021008	Horamue ak matu , e melele xa miling sus man , tamen pol ni anien tei xa mahulong ven .
01021009	E melengien te anien nen ak , Ismael , nat Hakar tahal Isip , di misep pepamen ni Aesak , nat Serah .
01021010	Melele xa Serah pusi mak , biteni mi Ebraham bit , “ ! Sil rat atou te polien ak xal horamue nan laloha ! Xosxa ukesae vatova , nat atou te polien ak nahur ti neta nam nave nan , e ihe na horamue nam Aesak tevi . ”
01021011	Rin ak misak ni Ebraham minem holu vengan Ismael mun be horamue nan .
01021012	E Hi biteni mi Ebraham bit , “ Onanexo ti ve horamue ak xal ninen xa be slev nam . Upol ni naha xa Serah biteni minuk vengan xa vatimol xil xa natehit xati minuk , xil listal lixo Aesak .
01021013	E Ismael , nat atou xa be slev xiak , inou nipol ni vatimol xil xa listal lixo en mei lihe vanut moletin tei xa eilep vengan xa xi mun be horamue nam . ”
01021014	Misak ni , e makoe roroh , Ebraham misa anien e valoei tei mi Hakar e milingi de vatuvun . Di , misil rati del horamue nan luba . Xalu luba dit luka talang e uruvuol tahal Bersiba .
01021015	Melele xa oei bus , Hakar miling horamue nan de memal te holiei tei .
01021016	Di , be relingi be sotin vuteili , vengan xa bit , “ ! Aue li , ieok ti tavei li napus horamue navan vamat ! ” Ma , dotan e di muis .
01021017	Tave nousav ti , horamue mun muis e Hi milong tangen nan . Ma masxaxa tei na Hi misepin nggo ut nesao bemei mi Hakar bit , “ ? Hakar , di onexo veneh ? ! Ulum nakan ti ! Hi milong tangen na horamue nam .
01021018	Tamea , uhe visali , uteli rati e ututou ni . Vengan xa inou , nipol ni ngan xil xa listal lixo vatimol nan mei lihe vanut moletin tei xa ihe eilep . ”
01021019	Di , Hi misak ni Hakar pus vangoei tei . Misak ni , xi minggutih oei be valoei nan e misa rute mi horamue nan tengan vamu ni .
01021020	Di , Ismael tematu , e Hi tetutou ni . E uruvuol tahal Paran , xi temei tehe horam maxoe tei xa tehe moletin hos te kokoe en .
01021021	E melele xa mei tehe eilep , ninen tekamet atuli tei tahal Isip temei tetali tetela .
01022001	Melengien vahis mei mitavi , Hi bit vasak pis Ebraham . Ma mikesi bit , “ ! Ebraham ! ” E Ebraham bit rilomun ni bit , “ ! O-o , inou iaxale ! ”
01022002	Hi biteni mini bit , “ Uhur horamue nam xati Aesak , xa eheien nam di en , e utela mulihe tan tahal Moraiah . E rute ak , e vathu tei xa nipisen ni minuk , uhasi e utin ni ihe sanien tei nam minou . ”
01022003	Ma di , melele xa ut milan , Ebraham mikamet dongki san e misak mesen ni . Di , nggur Aesak del moletin te polien nan lu , mileh viton ap , e misak mesen holesok xil . Latsak mesen ni bus , latobe rute xa Hi tehiteni mini .
01022004	Latkakao ba vuma ... e melengien tol nen , Ebraham pus rute xa Hi tehiteni mini xa be sotin vuteili tamu .
01022005	Melele xa pusi mak , biteni mi moletin te polien nan xalu bit , “ Multi tak itel dongki ak . Horamue xai ihe xamel malihe rute xa da iaxor , e ha malimot mi Hi . Ti , malitilomun malimei visal xamil . ”
01022006	Ebraham miling ap te sanien de vatuvu Aesak tengan vapoe , e xi po tiei del vatupang . Melele xa di luka vituei luba ,
01022007	Aesak mikes tamen bit , “ ! Tata ! ” Ma tamen bit , “ ? Natuxoli , naha ? ” Aesak misisi bit , “ Ap del vatupang xiak . ? E sipsip xa raltin ni ihe sanien ievi ? ”
01022008	Ebraham bit , “ E rin te sipsip te sanien , Hi iaxa ipus rin ak . ” Ma xalu luka vituei luba .
01022009	Melele xa luduxoh rute xa Hi tehiteni mini , Ebraham mileh hat xil , pol ni hor te sanien ni e miso ap ba xati . Di , bar xat horamue nan e milingi por xat ap xil ak .
01022010	Di , milihi rat tiei nan tengan vata xoteh hiraen .
01022011	E vat takes , masxaxa na Iahova mikesi nggo ut nesao bit , “ ! Ebraham , Ebraham ! ” E xi bit rilomun ni bit , “ ! O-o , inou iaxale ! ”
01022012	“ Onahas vin horamue nam ti . Onapol ni ti neta naxuia . Taxeak , nakila xa xouk di ulum mikan ni Hi del merereen e di oteong xati , vengan xa xouk otnakenin horamue nam ti mi Hi , horamue nam xati xa be tei takes . ”
01022013	Ebraham miketeh e pus nani tei xa be vuran xa be malohos , hon minggon de vanut holiei xil . Misak ni , milal rat ao ra Aesak e ba po nani mei minggoles horamue nan . Di , da xoteh hiraen e din ni sung be sanien eo nan ba mi Hi .
01022014	Ebraham miling his rute ak be ' Iahova Saerah ' xa koute teni be ' Iahova ipus rin ak ' . E sepinien ak , moletin xil di labiteni duxoh xosali labit , “ E vathu na Iahova , xi vari ipus rin ak . ”
01022015	Di , masxaxa na Iahova misepin mi Ebraham nggo ut nesao vatei mun bit ,
01022016	“ Hi biteni mak : E hisok xa nabe Iahova , nipol ni hitxatien itel xouk vengan xa xouk otnakenin horamue nam ti ra nou , horamue nam xati xa be tei takes .
01022017	Ve rin ak , reitin li , nabit xati xa nituxol xatuk ihe eilep . Nipol ni vatimol nam xil xa listal lixo xouk lihe holu xa lihe holu pupu . Xil lixoni hitu xil te tilang hat e lixoni suhon xil te tas . Nam xil lihas vuol ni elu nae xil e lihur sein tan nae .
01022018	Vatimol nam xil lihe suse te tuxolxatien navan iha mi vanut moletin xil vus te ut etan . Ngan ak ihe sanien navan minuk vengan xa otelong xat nou . ”
01022019	Ebraham xal horamue nan ludilomun lube visal moletin te polien nan xalu . E latdilomun latbe tim satel e Bersiba . E lateti e rute ak huram holu .  Melele xa huram na Serah tetuxoh handred tei hanutap tei e lu e he sav mun (127), xi temat . Ebraham tetesi e tehit ha vatihin ni e tesakras vengan xa tan xati nan tehe tovuol tamu . Tesak ni , texal rat tan tei xa vangihat teta en ra moletin tei te rute ak . Di , tepo tiei na atou nan ba telingi teta en . Huram tol mei tetavi , e melele xa huram nan Aesak tetuxoh hanutap lu (40), xi tetali sung tetel atou tei tahal Haran , hisen Rebekah . Xi tehe atuli na Betuel xa be nat Nahor , tuneli Ebraham . Tave nousav ti , avu Ebraham temat e horamue nan xalu , Aesak xal Ismael , lutepo tiei nan ba lutelingi tete vangihat tetel tiei na atou nan . Melele xa Ebraham temat , huram nan tetuxoh handred tei , hanutap tol e le tei mun bus (175).
01025019	Ngan ak be tumulen usil Aesak , nat Ebraham .
01025020	Aesak , huram nan tehe hanutap lu (40) melele xa teteli tetel Rebekah xa be atuli na Betuel (ngan Aramea xa de Mesopotemia) e tunahin Leban .
01025021	Aesak xal Rebekah ludi vituei e xi misakras vahur tuvava tova nalu . Misak ni , Aesak misis ba mi Iahova ve rin na atou nan e xi milong sisen nan , ma pol ni Rebekah meas .
01025022	E vangen , meah lu ludi en , e di lunggum en . Misak ni , ninexalu milong pangas xi holu . Ve rin ak , Rebekah di minemi bit , “ ? Veneh ma di nalong pangas nou mak ? ” Ma ba misis mi Hi ve koute teni .
01025023	E Iahova biteni mini bit , “ Horamue lu xa ludi e vangom . Ngan xa itutou mei ihe eilep mak mu ili ngan xa itiamu , e ngan xa itiamu mei ihe moletin te polien na ngan xa itutou . Ngan xalu ak xa uling xalu laliti tetasil ni xalu e mei lalihe vatit moletin lu te vanut moletin lu xa eilep xa lihe elu mi xil . ”
01025024	Melele xa melengien pipin tengan valeh tuvava , Rebekah mileh meah lu xa lube malohos .
01025025	Ngan xa diamu , ahben pili e meul xol tenben xil vus . Misak ni luling hisen be ' Esao ' xa koute teni be ' ahben holu ' .
01025026	Ngan xa dutou , melele xa latepesi , xi di tetal xat asele tuneli . Misak ni luling hisen be ' Siekob ' xa koute teni be ' moletin xa di dal xat asele ' . E Aesak , huram nan tehe hanutap tol (60) e melele xa atou nan teleh meah xalu ak .
01025027	Melele xa horamue xalu ak lumeul mei lube tellep , Esao mei be moletin te kokoe en xa ien bei mak mu vate xol suse . E Siekob be hanmerou tei xa di dat tim .
01025028	Tamealu Aesak , eheien nan di e Esao vengan xa ien bei pupu ni tengan ti va vuran xil xa Esao di basi . E ninealu Rebekah , eheien nan di e Siekob .
01025029	Vatei , Siekob de tim e di mikuk ni sup tei te bin xa pipili . Di , Esao nggo xol suse bemei , e mae nggat pupu ni .
01025030	Misak ni xi biteni mi Siekob bit , “ ! Mae nggat nou tova tang ! ! Sa ti sup tepili xai mei nama ni ! ” Ve rin ak , laling hisen tei mun be ' Edom ' xa koute teni be ' pili ' .
01025031	Siekob bit rilomun ni mini bit , “ Inou nakila nisa ti minuk xosxa xouk umaen nou nihur rat voninom te muimol . ”
01025032	Ma Esao bit , “ Bos tang , huri . ? Vengan xa xosxa mae iat vin nou nimat , voninok xa nabe muimol itutou ni nou itep ? ”
01025033	E Siekob bit rilomun ni mini bit , “ Itiamu , e pe met Hi , upol ni hitxatien tengan xouk upos ni voninom te muimol minou . ” Misak ni , Esao maen Siekob tengan ixal rati ni sup nen tak .
01025034	Ma Siekob misa sup e beret mini . Xi ngganien e mu oei vuteili , di , mea ba . Nggo rin ngan tak iaxa Esao minem mele ni voninen xati te muimol .
01026001	E melele sav tei mun , us tamus ti melengien holu e misak ni anien tovuol e ut xa Aesak del nan xil ladi en (mae kekaten ak misav ni ngan xa testal e melengien xil na avu Ebraham) . Misak ni , ba lapus suv toto na mol-Pilistia xil xa de taon tahal Kerar , hisen Abimelek , vengan xa lalongeong ni xa anien di e kantri nan .
01026002	Iahova mei mistal mi Aesak e biteni mini bit , “ Onaha ti e hal Isip . Uta kat tang e ut xa inou nipisen ni minuk .
01026003	Uta kat ute tan ak ihe vuteili mu ixoni ngan halesav tei tang , e inou , nite visaluk e nitokol xatuk . Ut xil vus ak , nisa ni minuk e mi vatimol xil xa listal lixo xouk . Hitxatien xa natepol ni ngamu tetel tamom Ebraham , nipol ni istal mei ihe reitin .
01026004	Nipol ni horamue nam xil xa listal e vatimol nam mei lihe holu xa lihe holu lixoni hitu xil te tilang hat . E ut xil vus ak , nisa ni mi xil . Xouk itel nam xil vus mei muhe suse te tuxolxatien navan iha mi vanut moletin xil vus te ut etan .
01026005	Nituxol xat xamim vengan xa tamom Ebraham telong xat nou e tehusil xat rae xil navan . ”
01026006	Misak ni , Aesak da kat dat Kerar del nan xil .
01027001	Huram xil mei di mitavi , e Aesak mei be mometu e meten bar . Vatei , misa sepinien ba mi natneli xa be muimol tengan vamei mu visali . Melele xa Esao bemei , Aesak misisi bit , “ ? Natuxuli , xouk mak xiak ? ” Ma Esao bit rilomun ni mini bit , “ Io , inou xiak ? ”
01027002	Aesak biteni mini bit , “ ? Opusi ? Inou nabe mometu ngamu xiak , e navahi , nimat .
01027003	Mak , ma uleh tuvasim nam e uhe xol suse , ha uhas vuran tova avan .
01027004	Ukuk ni , von ikon , ixoni ngan xa inou ieok bei . Melele xa nia ni ivus , nisa tuxolxatien kor navan te muimol minuk , vengan natakil ti xa vilieh nimat . ”
01027005	Melele xa Aesak di misepin mi Esao , Rebekah di milong xuxus ni naha xa di biteni . E melele xa Esao be xol suse ,
01027006	Rebekah biteni mi natneli Siekob bit , “ Nalong naha xa tamom biteni mi Esao .
01027007	Xi biteni mini mak bit , ' Uhas vuran tova avan e ukuk ni , von ikon , ixoni ngan xa inou ieok bei . Melele xa nia ni ivus , pe met Iahova , inou nisa tuxolxatien navan minuk vengan natakil ti xa vilieh nimat . ' ”
01027008	Di , Rebekah biteni mun mini bit , “ Natuxuli , uteong ni nou e upol ni naha xa inou nihiteni minuk .
01027009	Uhe ut xa di lalaxat sipsip e nani sar xil en , e uleh nani ihe lu xa lukaio kuhi . Ti , uhas xalu lalimat e inou nikuk ni xalu ixoni ngan xa tamom ien bei .
01027010	Ti , xouk ha usa ni mini . E melele xa ia ni ivus , ma xi isa tuxolxatien nan minuk . Bos xa ipol ni minuk taxeak , vengan xa ratakil ti vileah imat . ”
01027011	E Siekob biteni mi ninen bit , “ ? E midep , ahbok tovuol e ahbe Esao holu ?
01027012	E xosxa tata ituxol veok , ikila xa tave Esao ti xiak e ikila xa di naluvosi . Uluk mikan xa tata en nat nou toma , nasa ti tuxolxatien minou , e nasa halesil sung mei napurun meulien navan . ”
01027013	Ninen biteni mini bit , “ Natuxuli , xosxa imak , ma halesil ak napurunuk ti , e ipurunou kestang . Ukaten , upol ni ixoni ngan xa di nabiteni xiak . Ha uleh nani ihe lu imei visal nou . ”
01027014	Misak ni , xi ba milehi bemei , e ninen mikuk ni nggoni ngan xa tamen ien bei .
01027015	Di , Rebekeh nggur eising hos na Esao xa tesi revi teta , e mising xol Siekob ni .
01027016	Bus di , nggur hilbe nani e mikavet xol hen xalu e hiraen ni .
01027017	Melele xa bue xati bus , misa anien hos xa von mikon mini del beret xa pol ni .
01027018	Di , Siekob be visal tamen e mikesi bit , “ ! Tata ! ” E tamen bit rilomun ni mini bit , “ ! O-o , inou iaxale ! ? E xouk si xai ? ”
01027019	Ma Siekob bit , “ Inou Esao , muimol nam . Napol ni nggoni ngan xa otehiten ni minou . Mea , utotan kuhi e ua vuran ak xa nalehi bemei xiak . E melele xa ua ni ivus , ma ukila usa tuxolxatien kor nam sung minou . ”
01027020	Aesak bit , “ ? Natuxuli , otekamet temanon ni tetep ? ” Siekob bit rilomun ni mini bit , “ Iahova , Hi nam , iaxa dutou ni nou . ”
01027021	Aesak biteni mini bit , “ Amei totan sangas visal nou tengan inou nikila nituxol kilak xa xouk Esao tamak . ”
01027022	Misak ni , Siekob be visali e tamen duxol hen e biteni bit , “ Raem nggoni Siekob , e hem xalu nggoni Esao . ”
01027023	E mile ras Siekob vari vengan xa ahben holu nggoni Esao . Ma xi pol ni nenemien nan tengan vasa tuxolxatien nan mini .
01027024	Di , misisi mun bit , “ ? Xouk natuxoli Esao tamak xiak ? ” E Siekob bit , “ Io , inou mak . ”
01027025	Misak ni , Aesak biteni mini bit , “ ! Sa anien xai nama ni ! Nia ni ivus , ti , nituxol xatuk . ” Ma , xi ngguri , misa ni mini , e misa uaen mun dela .
01027026	Di , tamen biteni mini bit , “ Natuxoli , umei visal nou e nipo xatuk . ”
01027027	Melele xa po xati , Aesak pongos kila xa eising be na Esao mak , ma misa tuxolxatien nan mini bit , “ Natuxuli , vom bos xa bos nggoni vo hungovae xil te xol suse e melele xa Iahova misa us bemei mikasi .
01027028	Hi isa nin te ut nesao imei minuk mei ikas naho sam xil e isak ni xouk upus hosien e meulien nam . Ipol ni anien sam xil te naho lihe holu e urvatiei te grep sam xil mun litaxao kuhi .
01027029	Hi ipol ni moletin xil lipol minuk . Reitin , moletin xil te kantri sav xil mei limerere ni xouk . Xouk uhe suv na tumali xil , e tuten na ninom xil mei limot minuk . Moletin xa ti ipol ni halesil minuk , Hi ipol ni halesil mini . E ngan xil xa lisa sepinien te tuxolxatien minuk , Hi ituxol xat xil . ”
01027030	Melele xa Aesak duxol xati bus , Siekob be relingi ba . Mistal ba vuteili tang , tuneli Esao nggo xol suse bemei .
01027031	Xi mun mikuk ni anien hos tei xa vin mikon e ngguri ba tengan tamen va ni . E biteni mini bit , “ Tata , mea li , totan e a vuran xa ngguri bemei xiak . Ivus , ti , usa tuxolxatien nam minou . ”
01027032	“ ? E xouk visi ak ? ” Esao bit , “ Inou Esao , xa nabe muimol nam . ”
01027033	Melele xa Aesak milonge mak , mite manin e malili holu . Xi misisi bit , “ ? E visi iaxa tehas vuran tei e tehuri temei visal nou ? Nangganien bus taxeak , e xouk ostal . Nasa sein tuxolxatien kor navan xil mini ngamu , e nasakras namilesi . Tuxolxatien ak iti en vehakut . ”
01027034	Melele xa Esao milonge mak , milonge misa holu pupu e muis kei be nesao bit , “ ! Tata , duxol xat nou mun ! ”
01027035	E Aesak bit rilomun ni mini bit , “ Tumali temei teluvos nou e tehur vuol ni tuxolxatien nam xil ngamu . ”
01027036	Esao biteni bit , “ Be valu xiak xa xi tepol ni luvosen minou . Hisen xa be Siekob momal tevi . Diamu , xi tehur rat voninok te muimol ra nou , e xosali , tehur rat tuxolxatien te muimol mun ra nou . ? E midep , otaling ti rut tuxolxatien nam vata vahe navan ? ”
01027037	Aesak bit rilomun ni mini bit , “ Xi , napol ni tuei mei be suv nam , e napol ni tuneli xil vus mei lihe moletin te polien nan xil . Nasis tuei mi Hi tengan isa anien itel uaen mini . Natuxoli , neta tovuol mun tengan nasa ni minuk . ”
01027038	Esao nggulehi di dak kes tamen bit , “ ? Tuxolxatien nam tei takes ? ! Tuxol xat nou li mun ! ! Tata , tuxol xat nou li mun ! ” E muis kei be nesao .
01027039	Misak ni Aesak biteni mini bit , “ Hi nasa nin te ut nesao ti mei nakas naho nam xil , e onapus ti vari hosien e meulien nam .
01027040	Xouk uti ni vaeen tang e ukixat xat tiei nam vehakut . E tave ti neta , xouk uhe moletin te polien na tumali . E itutou , melele xa uhiles e usin ni xeihen nan , onate pe hen ti mun . ”
01027041	Ma Esao , xi nggur xat ekaten nan ba xat Siekob ve tuxolxatien kor xa tamen tesa ni mini . Misak ni , minem tasen ni bit , “ Melele te tangen ve tata navan di bemei sangas . Ma itutou ni , nihas vin Siekob sung . ”
01027042	Melele xa Rebekah milongeong ni lingxatien na Esao , xi misilasil ve Siekob tengan vamei visali . Melele xa bemei , xi biteni mini bit , “ Natuxuli , uteong ni nou . Tumali di misoson xuxus ni ekaten nan , e lingxatien nan da tengan ihasuk umat .
01027043	Taxeak , upol ni naha xa inou nihiteni . Utemanon , ha ute sotin visal tua navan Leban xa de ut Haran .
01027044	Ha ute visali ituxoh melele xa ekaten na tumali ihe tan .
01027045	E melele xa en ibong ni naha xa otepol ni mini , nisil moletin tova ihat ihur rilomun ni xouk umei . Uluk mikan xa xi nahasuk onamat , e xi mun linalepisi e linahasi namat . Ieok ti tavei xa xamil vus mulomat reling nou vat takes . ”
01027046	Misak ni , Rebekah be visal Aesak e biteni mini bit , “ Veok buol tova tang ni sexien na ate-Hitaet xalu xa Esao mileh xalu . Xosxa Siekob mun ihur ate-Hitaet tova , ma bos mak mu xa inou mun nimat tang . ”
01028001	Ma Aesak mikes Siekob be visali e misemae ni bit , “ Natuxoli , bos makoe minuk . Nabit namit sepinien ak mi xouk . Nake xatuk tengan onateli ti natel ate-Kenan tova .
01028002	Imak , ma uhe Mesopotemia e tim sa Betuel , tame ninom . E rute ak , ha upus pap nam Laban , e uhur atul maxoe tova nan tengan uteli itela . ”
01028003	Di , Aesak misa tuxolxatien mini bit , “ Hi te Xeihen ituxol xat tetalien nam e isa horamue xil lihe holu minuk . Isak ni xouk mei uhe vatit moletin te vanut moletin xil holu .
01028004	Hi ituxol xatuk itel vatimol xil xa listal lixo xouk ixoni ngan xa tetuxol xat avu nam Ebraham tetiamu . E melele xil xa ti imei , Hi itutou ni xouk tengan uleh sein tan xil vus xa xi tesa ni mi avu nam Ebraham tetiamu . Reitin , uhur tan xa , xosali , oda en nggoni ngan halesav tei tang . ”
01028005	Di , Aesak misil Siekob be Mesopotemia tengan ha ipus Leban xa be pap nan e nat Betuel tahal ut Eram .
01028010	Siekob be reling vatimol nam xil e Bersiba e mika sen ba ve ut Haran e kantri tahal Mesopotemia xa be sotin .
01028011	Melele xa meteneai be tan , xi bemei e rute tei xa bos e mingel en . Po hat tei , milung en , e pat .
01028012	Melele xa por sae , xi metuve e pus suse tei xa vatite de tan e kusute be duxoh ut nesao , e masxaxa xil di langgusili labe nesao e di lamei etan .
01028013	Siekob miketeh be nesao e pus Iahova misoh nesao e suse nen ak e biteni mini bit , “ Inou Iahova , Hi xa Ebraham xal Aesak lutehusili . Tan xa di opat en , nisa ni minuk e mi vatimol nam xil xa listal lixo xouk .
01028014	Vatimol nam xil mei lihe holu xa lihe holu . Ixoni ngan xa moletin misakras vavuli saxut tan xil vus te ut etan , moletin xil lisakras livuli sein ngan xil te vatimol nam xil . Xil lihe holu xa lihe holu lise sein ut xil ngasen e ut etan ha ituxoh ut xil e wes , e ist , e not , e ut xil mun e saot . E xouk itel vatimol nam xil muhe suse te tuxolxatien navan iha mi vatimol sav xil te ut etan .
01028015	Unem xati xa inou , niti minuk e nisikoe xolok e ut xil vus xa uha en . Ti , nihur rilomun ni xouk umei e tan ak e ninastokoveinuk ti ha ituxoh melele xa nipol vuol ni naha xa natehit xati minuk . ”
01028016	Melele xa pus metuveen ak bus , Siekob mea e hilaep te vongien e bit , “ ! Reitin , Iahova li dat tak , e inou li natakil ti ! ”
01028017	Ma xi , tinen mulul , e biteni bit , “ ! Aue li , xos rute ak be ut eo tova ! Xos tim sa Hi da tak , e rute ak be puiteh teni xa be ut nesao . ! Ei , uluk mikan pupu tengan nate inggak ! ”
01028018	Ma melele xa ut milan , e makoe roroh , Siekob mea , po hat xa telung en e mikili ni misoh be simeleleen tei tengan ti inem xat naha xa tepusi . Bus di , nggur oel e midehi ba xati tengan vapisen ni xa rute ak be ut eo na Hi .
01028019	Miling his rute ak be ' Betel ' xa koute teni be ' nim na Hi ' .  Bus di , Siekob be ut Haran , e tim sa pap nan , Leban . Melele xa pus atuli nan xalu , Siekob , eheien nan di e ngan xa be tasite xa hisen Resel , ma misis pap nan ni . Ma Leban biteni bit bos tang tengan ihuri , e itiamu , ipol mini mu huram ihe lu e he sav (7) tengan ixal rati . Melele xa Siekob milonge mak , xi besi xi e mae en . E melele xa huram lu e he sav (7) mei mitavi , Leban ien ti tavei tengan Siekob vahur Resel e lalohe relingi itel holesok nan xil . Leban ien bei tengan Siekob vata vuteili mun vengan pusi xa tuxolxatien na Hi di mini e polien xil vus nan . Ma , melele te tetalien nalu , Laban miluvosi e misa Leah nggur von Resel e mei mitetali del Siekob . E melele xa ut milan , Siekob pus kila sung xa xi tepat tang tetel Leah . Misak ni ien mikat tova tang . E melele xa ba pus Laban ve rin ak , xi maen ni tengan ihur Resel mun e wik xa ti imei xosxa ipol ni hitxatien tengan ipol mini huram ihe lu e he sav (7) mun . Ma Siekob maen rilomun ni . E meulien tevi nan , holesok xil vus xa Siekob tepol ni , tuxolxatien na Hi teti mini . E melele xa di tepol mi pap nan , atou nan xalu tetel atuli tepolien nalu xalu lateleh horamue xil latehe holu . Di , Hi tesepin mini tehit melengien pipin tengan imea ra rute ak , e itilomun ihe ut sa tamen .
01035009	Melele xa Siekob mea ra kantri tahal Mesopotemia , Hi testal mini vatei mun e ut Betel e tetuxol xat rilomun ni .
01035010	Di , biteni mini mak , “ Taxeak hisom be ' Siekob ' xa koute teni be ' moletin te luvosen ' , e xosali iha , hisom ihiles ihe ' Isrel ' xa koute teni be ' moletin xa texum tetel Hi ' .
01035011	Inou nabe ' El-Sadai ' , xa koute teni be ' Hi te Xeihen ' . Horamue nam xil mei lihe holu . Kantri holu listal lixo xouk e rute xil mei lihe suv toto xil .
01035012	Tan xil xa natsa ni mi avu nam Ebraham e tamom Aesak , nisa ni mun minuk e mi vatimol nam xil xa mei listal lixo xouk . ”
01035013	Melele xa Hi misepin mini bus , be relingi .
01035014	Ma e rute xa Hi tesepin mini en , Seikob mikili ni hat tei misoh be simeleleen tei tengan ti inem xat naha xa Hi tehiteni mini . Di , nggur oel del uaen e mideh xalu xati tengan vapisen ni xa rute ak be ut eo na Hi .
01035015	E rute ak , Siekob teling rilomun ni hisen tehe ' Betel ' , ' nim na Hi ' .
01035016	Melengien vahis mei mitavi , Siekob del moletin nan xil lamea reling ut Betel . E melele xa di tamu laba , sotin nen li ra hal Efrat , melele pipin xa Resel vahur tuvava e mikameti nggeih .
01035017	Melele xa di milong pangas xi ven , atou xa di dutou ni biteni mini bit , “ Onanexo ti , horamue tei mun iaxai . ”
01035018	E tave ti xa mak , pangasien xa da en be te maten tang . E melele xa Resel milehi kor ni sesehen nan , miling his tuvava ak be ' Ben-oni ' xa koute teni be ' horamue te longpangasien ' . E tamen sung bilesi mei be ' Ben-samin ' xa koute teni be ' horamue xa ihe heok metu ' .
01035019	Melele xa Resel mat , ladihin ni de seri suse xa be Efrat (e xosali , rute ak lakesi ni Betlehem) .
01035020	Di , Siekob po hat tei xa eilep e milingi misoh tengan vapisen ni xa inggak be von tahinen na atou nan . E hat ak misoh dat rute ak duxoh xosali .
01035022	Siekob , atou nan latehe hat (4) e horamue nan xil latehe lu e le (12).
01035023	Horamue xil xa Leah teling xil tehe Ruben (xa be muimol na Siekob) , Simeon , Livae , Sudah , Isakar , e Sebulun .
01035024	Horamue xil xa Resel teling xil tehe Siosep xal Bensamin .
01035025	Horamue xil xa Bilah , atou te polien na Resel , teling xil tehe Dan xal Naftali .
01035026	E horamue xil xa Silpah , atou te polien na Leah , teling xil tehe Kat xal Aser . Ngan xil vus ak , lateleh xil e kantri tahal Mesopotemia .
01037001	Tetiamu , Siekob teta kat tetat tan tahal Kenan , ut xa tamen teta en tetiamu texoni ngan halesav tei tang .
01037002	Ngan ak be tumulen nan del horamue nan xil : E meulien tevi natel , horamue xil na Siekob di lalaxat sipsip del nani satel xil . Tei e xil , hisen Siosep xa huram nan be lu e le sav (17). E xi ba di dutou ni tuneli xil xa ninexil xalu lutehe Bilah e Silpah . Vatei , Siosep nggur sepinien tei mei misa ni mi tameatel Siekob usil sexien tesa xil na tuneli xatel . Misak ni , xil iexil di minggati .
01037003	Siekob , eheien nan di e Siosep mili ngan tisav xil vengan xa xi tehe mometu tuok , di , latpesi sung . Ma Siekob pol ni eising tei xa teviei be na Siosep xa bos mak mu , e mising xole ni .
01037004	E melele xa tuneli xil lapusi xa tamexil , eheien nan di e Siosep mili xil , xil lanem misa ni e latasepin ti vahos mini .
01037005	E vongien tei , Siosep metuve , e melele xa misep usili mi tuneli xil , xil iexil nggati mak mu ven .
01037006	Xi bit , “ Mulong metuveen tei navan .
01037007	Xir vus di rapol vituei e naho te uit e rabar xati mei be vanute xil . Di , ngan xa inou nabare misoh e ngan xil xa xamim mubare lakapis xole e lamot mini . ”
01037008	E tuneli xil labiteni mini labit , “ ? Xouk di onemi obit mei uhe suv toto uli xamem ? ” E misak ni , iexil minggati mak mu ve metuveen nan e ve naha xa xi bit usili .
01037009	Di , Siosep metuve mun e biteni mi tuneli xil bit , “ Nametuve mun e napus eai , aveti , e hitu xil labe tei e le (11) e di lamot minou . ”
01037010	Xi bit usil metuveen ak mun mi tamen , e tamen misel mini bit , “ ? Hisit metuveen eah xa mak ? ? Xouk di onemi obit tumali xil , ninom , e inou mun ti mumot minuk ? ”
01037011	Ma tuneli xil lanem misa ni e tamen dit ni ngan taxa di minem usil sepinien na Siosep .
01037012	Vatei , tua na Siosep xil ladel sipsip sa tamexil ba ladi rute tei xa husmunae ae bos sangas visal taon tahal Sekem .
01037013	Melengien vahis mei mitavi , ma Siekob mikes Siosep e biteni mini bit , “ Ieok bei xa xouk uhe ut Sekem , ha usao ni tumali xil xa di lalaxat sipsip seratel xil . ” E Siosep bit rilomun ni mini bit , “ Bos tang , niha . ”
01037014	Tamen biteni mini bit , “ Xouk uha upus tumali xil . ? Xil ladi bos tang ? ? E sipsip xil mun , neta ti taxul xil ? Ti , utilomun mei uhiteni minou . ” Ma Siosep nggusil xat rae na tamen e mea ra motan tahal Hibron , be ut Sekem . Melele xa Siosep duxoh ut Sekem ,
01037015	miketeh mikapis e ut xil vus e tapus ti xil . E moletin tei pusi , ma misis bit , “ ? Di olang ves neta tova ? ”
01037016	E xi biteni bit , “ Di nalang ves tua navan xil xa di lalaxat sipsip xil . ? Okilea uvit rute xave xa xil ba ladi en ? ”
01037017	Moletin ak bit , “ Xil laba ngamu . Nalonge labit lihe taon tahal Dotan . ” Misak ni Siosep mikakao ba milang ves xil , e mikamet xil e ut Dotan . ”
01037018	E melele xa tuneli xil lapusi da tamu sotin , xil di lasep ves suse xa lihas vini ixo en .
01037019	Di labiteni mi xil mun tang labit , “ Moletin te metuveen ak iaxa di bemei iaxai .
01037020	Tomei , ha ratihasi imat e ratiso tenben ihe vangoei tova xa mes xa di xiak . Ti , rikila ha rihiteni rihit vuran tei dal papasi e ngga ni . Ti , ripus ti sung xa naha iaxa istal e muteveen nan xalu . ”
01037021	E melele xa Ruben milong nenemien nae , xi minemi bit bos xa isikoe xol tuneli . Ma biteni mi xil bit , “ Rinahasi ti namat ,
01037022	e rinasak ni ti ren naleh . E ut xa be uruvuol xiak , riso ni ihe vangoei tova xa mes . Bos xa ratnatun heratel ti en . ” Biteni mak vengan xa minemi bit mikila ihur rati ra hexil e isa rilomun ni ihe visal tameatel .
01037023	Melele xa Siosep bemei sangas , xil lasin rat eising tei nan xa bos be relingi .
01037024	Di , lapo xati e laso ni be vangoei tei xa mes .
01037025	Di , laba langganien . E melele xa di tamu langganien , xil latemanin ni vanut mol-Ismael xil xa langgo ut Kilead e lamei tengan lave Isip . Xil di ladel kamel sae xil xa laleh vokon savsav xil xa latepol ni ni oei xa mistal nggo vatiei xil tengan lipos ni mi mosav xil .
01037026	Sudah biteni mi tuneli xil bit , “ Xosxa ratihas soson tua naratel , ma ratsakras rathur neta tova vahos vaxo en .
01037027	E xosxa ratipos ni mi mol-Ismael xil ak , ma xil likila lixale ra ratel . Ixo rin ak , xir rinavasi ti namat vengan xa be tua naratel , e rastal ratnggo ra tei takes . ” Ma tuneli sav xil lamae en .
01037028	Ma melele xa mol-Ismael xil lamei visal xil , tuneli xil lalihi rat Siosep ra vangoei ak , e lasa ni mi xil . E mol-Ismael xil ak , langgal rati ni silva mani xa be hanutap tei (20), di langguri be xil labe ut Isip .
01037029	Melele xa tuneli sav xil lapol ni rin ak , Ruben tete ut sav tei . E melele xa dilomun bemei , mei misao be vul ak , e tapus ti Siosep . Misak ni , dal papas eising nan vengan milonge misa pupu .
01037030	Xi dilomun visal tuneli xil e biteni mi xil bit , “ ! Siosep mikesae li ! ? ! Taxeak , inou nipol ni naha li vari ! ?
01037031	Ma di , xil labas nani tei e ladarir ni ri eising hos na Siosep e ren .
01037032	Di , langgur eising ak , labe visal tamexil e lasisi labit , “ Pus ti mu . ? Makamet eising ak , e tave na natumali ti ? ”
01037033	Xi miketeh pusi e pus kila , ma biteni bit , “ ! Reitin li , nan li vari tang ! Aue li , vuran tei dal papas natuxuli e ngga vuol ni ! ”
01037034	Siekob milonge misa e dal papas eising nan . Di mising ni talimusu xil e midang ve natneli be nousav .
01037035	Horamue nan xil del atuli nan xil lamei visali tengan latutou ni e xi ien ti tavei . Xi biteni mi xil bit , “ Inou tit nitang ven ha ituxoh melele xa meulien navan ivus e inou mun nimat . ” Misak ni dit dang ve Siosep .
01039001	Mol-Ismael xil ladel Siosep be xil labe Isip tengan ha lipos ni ihe slev . Ma moletin tei nggale , hisen Potifar . Xi be vat na mereketeh xil xa di laketeh xol nim xa mahulong ma suv toto tahal Isip .
01039002	Melele xa de tim sa Potifar e Isip , Iahova dutou ni Siosep e holesok xil vus xa di pol ni .
01039003	Misak ni , masta nan pus kila xa Iahova di pol ni holesok xil vus xa Siosep di pol ni mei bos mak mu .
01039004	Potifar besi pupu ni xi ven , ma milingi mei be vat e tim san , e milaxat holesok xil vus nan .
01039005	Ma , nggo he Siosep , Iahova duxol xat tim e naho xil sa ngan Isip ak .
01039006	Ma vengan xa Siosep di milaxat kuh holesok xil vus nan , Potifar tanem ti mun neta sav . Minem kes ni anien taxa ia ni . Siosep , ven nggeih e valnaon bos xa bos .
01039007	E melengien vahis mei mitavi , atou na Potifar miling nenemien nan en , ma misisi tengan vahe xalu ha lalopat vituei .
01039008	E Siosep misin ni e biteni mini bit , “ ! Ei , masta navan , nenesien nan de nou e miling holesok xil vus nan di e heok tengan nilaxati . Xi tanem ti mun neta sav tova e tim san .
01039009	Xi misa xeihen minou tengan raeok ixoni raen , e , e tim san , mae ni holesok xil vus minou . E xouk kestang , xa obe atou nan , xi mikenin xouk bit ninatuxoluk ti . Ma inou nasakras napol ni naha xa xouk di obiteni , sexien ak tamal ti pe met Hi . ”
01039010	Melengien xil ngasen xi di nggeih ni Siosep tengan vahe xalu , e Siosep misin ni .
01039011	E vatei , Siosep be nim tengan va pol ni polien nan , e moletin sav mun tehe tovuol e nim .
01039012	Melele xa atou na Potifar pusi , xi miteli xat eising nan e biteni mini bit , “ ! Amei , pat vatel nou ! ” E Siosep misin ni , e milesae relingi , e eising tei nan da nga he atou ak .
01039013	E melele xa pusi xa Siosep milesae relingi e eising nan da nga tang ,
01039014	xi mikei nggeih ba mi moletin nan xil te polien bit , “ Mupus ti eising ak , na ngan Hibru xa moletin navan tehuri mei tete nim ak . Xi bit vapol purun xir . Temei von paten navan , e tesak tehit vapol vasa minou , e inou nakei nggeih .
01039015	E melele xa milong keien navan , xi mistokovein eising nan da nga visal nou e miloh mistal . ”
01039016	Xi nggur xat eising na Siosep da nga visali duxoh melele xa Potifar dilomun bemei tim .
01039017	Melele xa tiramue nan bemei visali , xi bit usil tumulen ak mini bit , “ Ngan-Hibru xa otehuri temei , xi temei e von paten mavan e tehit vapol vasa minou .
01039018	E melele xa telonge natekei texeih , xi testokovein eising nan tetanga e teloh testal . ”
01039019	Melele xa Potifar milong tumulen ak , tinen misoh e en nggat pupu ni Siosep .
01039020	Misak ni , xi biteni mi mereketeh nan xil bit ha lipo xati e lilingi e nim te xeih tei xa laling moletin xil na suv toto ladi en melele xa lapol misa mini . E Siosep da kat dat rute ak .
01039021	E vangit nim te xeih ak , Iahova di mi Siosep e duxol xati mun . Misak ni , vat te nim te xeih di miketeh bos mini .
01039022	Ba vuma , vat ak miling Siosep mei be eilep e nim te xeih nan tengan ilaxat hisit polien xil vus e moletin xil mun xa ladi en .
01039023	Misak ni , vat te nim te xeih tanem ti mun neta tova xa milingi de he Siosep . Xi pus kila xa holesok xil vus xa Siosep di pol ni bos pupu vengan xa Iahova di dutou ni .
01040001	Huram vahis mei mitavi , e vatei , moletin te polien lu na suv toto tahal Isip lupol misa pe meten .
01040002	Tei be vat na ngan xil xa di ladeh uaen man , e tei mun be vat na ngan xil di langgul xat beret an . E ve sexien tei xa tamal ti , tinen misoh xat xalu .
01040003	Ma miling xalu e he vat na mereketeh xil xa miso xalu lube nim te xeih , e rute xa Siosep mun da en .
01040004	Di , miling xalu sung e he Siosep tengan ilaxat xalu e ludi visali be nousav vuteili .
01040005	E vongien tei , moletin xalu vus ak lumetuve . Metuveen nalu xil misav e koute teni xil mun misav .
01040006	E makoe , melele xa Siosep bemei visal xalu , pus kila xa lunexo pupu .
01040007	Ma misis xalu bit , “ ? Veneh ma valnaomil misa mak xosali ? ”
01040008	E xalu lubit rilomun ni mini lubit , “ Xamel vus matemetuve , e moletin tovuol inggak xa mikila vahit kil koute teni mi xamel . ” Ma Siosep biteni mi xalu bit , “ Hi kestang mikila ihit kil metuveen namil . Luhit pisi minou . ”
01040009	Misak ni , vat na moletin xil xa ladeh uaen misep usil nan mini bit , “ E metuveen navan , natepus vatit grep tei
01040010	xa halite tol teti en . E melele xa lateso ute xil , vat takes lateping e huite xil temen tehos .
01040011	Di , natetal xat valoei te uaen ma suv toto tahal Isip , nateleh viton huit grep xil ak , e natetapus ni teha en . Di , natesa ni mini . ”
01040012	Melele xa Siosep milonge mak , biteni mini bit , “ Koute te metuveen nam mak : lit grep xatel ak di pisen melengien tol .
01040013	E melengien tol imal , suv toto ikesuk uha mini , e imae ni xouk ha vem imase ra nim te xeih . Ti , iling rilomun ni xouk e polien nam , e usa rilomun ni uaen mini ixoni ngan xa di otepol mini tetiamu .
01040014	E melele xa holesok xil vus mei ihos minuk , nadak kesuk tengan unem nou li e usep usil nou mi suv toto . Imak , ma ututou ni nou tengan nistal ra nim te xeih ak .
01040015	Uhiteni mini xa moletin xil lakan ni nou ra voninok xati , ut xa mol-Hibru xil ladi en . Uhiteni mun mini xa inou natapol ni ti neta vasa tengan mei nate nim te xeih ak . ”
01040016	Melele xa vat na moletin xil xa di langgul beret pusi xa koute te metuveen xa Siosep biteni bos , xi mun bit rat nan mini bit , “ Inou mun natemetuve , e natepus ateli te beret tol xa teti vatuk .
01040017	Ngan xa tete nesao vari iaxa beret xa bos a suv toto teti en . E tuman xil mei di latea ni . ”
01040018	Siosep biteni mini bit , “ Koute te metuveen nam mak : ateli xatel ak di pisen melengien tol .
01040019	E melengien tol imal , suv toto ikesuk uha mini , e imae ni xouk ha vem imase ra nim te xeih . Ti , moletin nan xil lito xoteh hiraem , ha liso xolen tenbom e liei tei , e tuman xil limei mei lia nuk . ”
01040020	Melengien tol mei mitavi , be melengien xati xa mol-Isip xil di lanem usil melengien xa suv toto nae tepot en . Misak ni , suv toto ak pol ni anien tei xa mahulong del eilep nan xil . E melele nen ak , xi misil moletin tei ba tengan vamae ni vat na moletin xil xa di ladeh uaen man vatel vat na moletin xil xa di langgul beret an lalmea ha vexalu vamase ra nim te xeih . Di , mileh xalu ba lusoh pe meten e pe met eilep nan xil .
01040021	Suv toto miling rilomun ni vat na moletin xil xa di ladeh uaen man e polien nan xati mun ,
01040022	e mi ngan xa be vat na moletin xil xa di langgul beret an , xi misemae ni moletin nan xil ladela e ba labasi mat . Di , laso xolen tenben de liei tei . Holesok xil ak testal texoni ngan taxa Siosep tehiteni .
01040023	E vat na moletin xil xa di ladeh uaen tenanem ti mun Siosep , en tebong ni li vari .
01041001	Huram lu mei mitavi , e suv toto tahal Isip metuve xa misoh e seri Oeisal Nael .
01041002	Melele xa de rute ak , xi pus buluk lu e he sav (7) lamea ra oei e ba di langga husmunae , e vexil bos e lakaio kuhi .
01041003	Di , pus buluk lu e he sav mun (7) lamea ra oeisal , e vexil miko tang . Ngan xil ak lasoh e seri oeisal sangas visal ngan xil xa vexil mikaio .
01041004	E ngan xil xa vexil miko , langga vuol ni ngan xil xa lakaio . Di , suv toto milale .
01041005	Di , por sae mun , e pus metuveen tei mun tisav . Xi pus hunguit uit be lu e he sav (7) lameul ladi vatite tei takes , e xil vus lamen kuhi mak .
01041006	Bus di , hunguite lu he sav mun (7) lastal e vatite tei tisav , e xil huite tasien kuhi ti vengan votiang tei xa mitin pupu nggo uruvuol mei bui xil .
01041007	Melele xa di pusi , pus ngan xil xa latasien kuhi ti lameul xol vin ngan xil xa lamen kuhi . E melele xa suv toto mea , xi mikila xa pus kout metuveen tei .
01041008	E makoe nen , xi minexo pupu , ma misilasil ve lingling temat xil del moletin te leleen xil tahal Isip tengan lamei . Melele xa lamei , xi misep usil metuveen nan xalu mi xil , e tovuol e xil vahit kil koute teni mini .
01041009	Melele xa vat na moletin xil xa di ladeh uaen pusi mak , xi bemei mei misepin mi suv toto bit , “ Xosali , nanem rilomun ni neta tei xa natepol ni tamal ti .
01041010	Vatei , iem teat nou tetel vat na moletin xil xa di langgul beret am . Ma oteling xamel e he vat na mereketeh xil xa teling xamel mateti e nim te xeih .
01041011	E vongien tei , xamel vus matemetuve , e metuveen namel , koute te xalu luteisav .
01041012	Horam maxoe tei xa be ngan Hibru tete visal xamel , be slev na vat na mereketeh nam xil . Melele xa matehit metuveen namel mini , xi tesep kil koute teni mi xamel .
01041013	Holesok xil vus mei testal texoni ngan taxa xi tehiteni : xouk oteling rilomun ni nou e polien xati navan , e otehas vin ngan xa tehe vat na moletin xil xa di langgul beret am . ”
01041014	Misak ni , suv toto misil moletin tei nan ba tengan vahur Siosep vamei . Ma vat takes , langgur rat katen ni tang ra nim te xeih , lasil moten ni , lakasi e lasing xole ni eising sav . Bus di , langguri ba misoh pe met suv toto tahal Isip .
01041015	Ma suv toto biteni mini bit , “ Natepus metuveen tei e moletin tovuol vasep kil koute teni minou . Nalongeong ni xa xouk iaxa di osep kil koute te metuveen xil . ”
01041016	Siosep bit rilomun ni mini bit , “ Suv toto , tave nou ti , e Hi kestang iaxa mikila ihit koute teni mei istal tengan ukila . ”
01041025	Melele xa Siosep milong metuveen nan xalu , xi biteni mini bit , “ Metuveen nam xalu , di lupisen neta tei takes . Hi di pisen ni minuk neta xil xa istal e melengien xil xa ti imei .
01041026	Buluk lu e he sav (7) xa lakaio kuhi , del hunguit uit lu e he sav (7) xa lamen kuhi , koute te xalu vus be tei takes , e di lupisen huram lu e he sav (7).
01041027	Buluk lu e he sav (7) xa vexil miko , del hunguit uit lu e he sav (7) xa latasien kuhi ti , koute te xalu mun be tei takes tang , e di lupisen huram lu e he sav (7) te mae kekaten .
01041028	Nggoni ngan taxa nabiteni tuei minuk , Hi di pisen ni minuk naha xil xa xi ipol ni e melengien xil xa ti imei .
01041029	Huram lu e he sav (7) ihe huram xil te hosien xa anien ihe holu xa ihe holu pupu e hal Isip .
01041030	Ivus ti , huram lu e he sav (7) mun xa itutou ni ihe te mae kekaten . Mae kekaten ak isak ni moletin xil iexil ibong ni huram xil te hosien xa lateti en .
01041031	Reitin , iexir ibong ni huram xil te hosien vengan xa huram xil te mae kekaten isa pupu .
01041032	Hi di biteni minuk be valu tengan ukil kuh naha xa xi teling xati mei istal , e , navehi ti , ipol ni .
01041033	“ Ve rin ak , ulang ves moletin tova xa be metisou e mikilakil kuhi . Ti , ulingi ilaxat kuh kantri nam .
01041034	Ulang ves ti moletin xil mun xa mei lihe vat xil xa liketeh xol polien xil te naho e huram xil te hosien . E melele xa moletin xil lise bak te uit ihe lim (5), vat xil ak lipo rat bak tei e hisom , e liling kuhi ita mese .
01041035	Ti , usa xeihen mi xil tengan lileh viton anien xil xa lateso xati tuei teti e hisom , e liserep kuhi iti e nim ti xil xa tellep e taon xil . Ti , xil ti liketeh xole .
01041036	Anien xil ak iti ituxoh huram xil te mae kekaten xa mei istal e Isip . Imak , ma moletin xil linalel ti e melele nen xil ak . ”
01041037	Suv toto del moletin nan xil lamaal pupu ve nenemien na Siosep .
01041038	E biteni mi xil bit , “ Rasakras rakamet moletin tova vaxoni Siosep xa ninin na Hi di mini . ”
01041039	Ma biteni mi Siosep bit , “ Vengan xa Hi pisen holesok xil ak minuk , mapus kila xa xouk kestang metisouen e kilakilen di e xouk mili sein moletin sav xil .
01041040	Inou nilinguk uhe vat te kantri navan e moletin navan xil lilong xat sepinien nam . Xeihen te holesok xil vus nilingi e hem , e von xeihen navan kestang iaxa nakenin ni minuk .
01041041	Taxeak , namaen xeihen navan minuk tengan mei uhe ' Vat te Kavmen ' tahal Isip . ”
01041042	Di , suv toto nggur rat ring te xeihen nan e milingi e vakuhe Siosep . Bus di , mising xol Siosep ni eising tei xa bos e misoxolen sen tei xa be gol de pe hiraen .
01041043	Di , misa kat te lohen tei mini . Kat ak be na ngan xa be he metu na suv toto . E melele xa miloh en , moletin xil lakei nggeih labit , ” ! Mutingeiril ! ! Vat te Kavmen iaxa di bemei iaxai ! ! Mutingeiril mini ! ” Nggo sexien ak , Siosep mei be Vat te Kavmen tahal Isip .
01041047	E huram lu e he sav (7) te hosien , anien holu xa holu pupu .
01041048	E ut xil vus , Siosep mileh viton bak uit xil ra naho xil e milehi ba be taon xil xa di sangas , e miserep kuhi di e nim xil xa latellep xa di en .
01041049	Nggo rin ak , Siosep miserep kuh bak uit xil ak mei be holu xa be holu pupu ba vuma ... lasakras lavuli mun vengan langgoni suvien xil te tas .
01041050	Melele xa mae kekaten ak tenamei ti mu , Siosep tehur atou tei , hisen Asenat , xa be nat pris tei tahal Hon xa hisen Potefara . Xi teleh horamue lu na Siosep .
01041051	Muimol nan , teling hisen tehe ' Manase ' xa koute teni be ' ieok bovong ' vengan bit , “ Hi misak ni nou ieok bovong ni longpangasien navan e ngan xil e tim sa tata navan . ”
01041052	E ngan xa tetutou , xi teling hisen tehe ' Efrem ' xa koute teni be ' misa horamue ' vengan xa bit , “ Hi misa horamue xil minou e ut te longpangasien navan . ”
01041053	Melele xa huram lu e he sav (7) te hosien e hal Isip mei mitavi ba ,
01041054	huram xil te mae kekaten bemei nggoni ngan xa Siosep tehiteni . Mae kekaten ak ba duxoh kantri sav xil mun e ut netan , e Isip kestang , anien di en .
01041055	Melele xa mae nggat mol-Isip xil , xil mei ladak kes suv toto ve anien . Misak ni , misil xil ba lapus Siosep e bit , “ Muhe visal Siosep e mupol ni naha xa xi ihiteni mi xamim . ”
01041056	Melele xa mae kekaten mei misa pilei sung , Siosep mae ni moletin nan xil lasah puiteh te nim xil xa latellep xa uit di en e taon xil ngasen . Ma mol-Isip xil lamei di langgale .
01041057	Moletin xil langgo kantri sav xil mun e ut etan e lamei visal Siosep e hal Isip tengan laxal uit rani vengan xa anien tovuol e ut xil vus .
01042001	E rute xa Siekob e nan xil ladi en e kantri tahal Kenan , mae kekaten ak mei duxoh xil , e misak ni moletin xil di lalong pangas pupu ni xil . E Siekob milongeong ni xa anien di e hal Isip , ma biteni mi natneli xil bit , “ ? Xamim di mule mah xat xamim veneh ?
01042002	Nalongeong ni xa anien di e hal Isip . Muha ha muxal ti ar tengan rinalel ti ve mae kekaten ak . ”
01042003	Misak ni , tua xil na Siosep labe hexalu (10) tang iaxa laba tengan laxal anien e hal Isip .
01042004	E tua xati na Siosep xa hisen Bensamin , Siekob tamaen ni ti vahusil xil vengan ulin mikan xa neta tova naxula e suse .
01042005	Ma nat Siekob xil labe Isip tengan laxal anien del moletin xil te rute sav xil vengan anien tovuol mun e kantri tahal Kenan .
01042006	E melele nen ak , Siosep tehe Vat te Kavmen tahal Isip , e moletin xil langgo ut sav xil lamei e di langgal anien rani . Ma tuneli xil mun lamei visali e lamot mini xa valnaoxil ba duxoh tan .
01042007	Melele xa Siosep pus xil , xi mile kil xil e pol ni nggoni ngan xa takil ti xil . Xi misis xil nggeih bit , “ ? ! Xamim munggo xave ! ? ” “ Xamem manggo ut Kenan e mabit maxal ti anien li . ”
01042008	Tave ti neta xa Siosep mile kil xil , xil lale ras valnaon vari tang .  Siosep bit vasak pis tuneli xil . Ma , maen xil langgal anien rani e dal xat tei e xil xa hisen Simeon tengan ha ite nim te xeih nan ituxoh melele xa xil litilomun limei itel tua nae xa be tasite kor xa hisen Bensamin . Ma xil laleh anien ak laba mun visal tamexil e ut Kenan . Melele xa langga vuol ni anien xa latelehi , xil ladilomun labe Isip tengan laxal ti mun anien , e langgur Bensamin sung be xil laba . E melele xa Siosep pus xil , mileh xil ba langganien dela e nim man . E melele xa lamei e nim man , latemanin ni sexien hos xa Siosep pisen ni mi xil , e lapus rilomun ni Simeon , tua nae . Melele xa Siosep pus Bensamin , minen ves suse tengan vasak ni vato vatela . Ma , ut milan , Siosep misa anien holu mi tuneli xil e miling xuxus ni kap nan e ateli na Bensamin . Melele xa latava ti tamu sotin , mereketeh xil na Siosep laba lalang ves kap na Siosep , e lakameti e ateli na Bensamin . Melele xa tua xil ak lapusi mak , lalong misa holu vengan lanemi labit ihe nim te xeih ven . Ma latilomun laba tengan lipus Siosep . Melele xa lapusi , Sudah maen meulien nan vahur xoles meulien na Bensamin . Melele xa Siosep pusi mak , pus kila xa Hi tehiles meulien nae ngamu . Ma xi bit rat xi mi xil .
01045004	Di , Siosep biteni mi xil bit , “ Mumei sangas . ” Ma xil laba nggoni ngan xi biteni . “ Inou nabe tua namim Siosep , ngan xa mutepos ni tehe slev na mol-Isip xil .
01045005	Munalonge ti nasa mu munangor ti mi xamim vengan xa naha xa mutepol ni minou tehusil lingxatien na Hi . Xi tesil nou natetiamu ni xamim tengan xa niteh meulien na moletin xil .
01045006	Ngan ak be huram lu sung xiak xa anien tovuol e ut xil hao , e huram lim (5) di tamu xa moletin misakras vapol ti mun e naho san .
01045007	Hi tesil nou natemei inggak tengan inou nipol ni vatimol nar xil linakesae ti , e tuten nar xil mun xa listal lixo xir ti limeul vehakut .
01045008	Misak ni , tenave xamim ti iaxa mutesa rat nou natemei inggak , e Hi iaxa tesa nou . Reitin , xi vari tepet rat nou mei nabe he metu na suv toto tahal Isip . Inou nabe eilep e nim man e nabe Vat te Kavmen e kantri nan xa eilep xiak .
01045009	“ Mutemanon muhe visal tata e muhiteni mini xa Hi pol ni nou , natneli , mei be Vat te Kavmen tahal Isip . Misak ni xi natamerou ti , e itemanon imei visal nou .
01045010	Xi mei ite e tan tahal Kosen sangas visal nou . Xi itel horamue nan xil , tuten nae xil , sipsip sae xil , nani sae xil , e itel buluk sae xil mun . Xil lileh vuol ni holesok nae xil e limei .
01045011	Xosxa mei liti e tan tahal Kosen , ma inou nikila nilaxat kuh xil . Huram lim (5) di tamu xa anien ihe tovuol . E ieok ti tavei xa tata , mu vatimol nan xil , mu vongoro sae xil mun lilel ve mae kekaten ak . ”
01045025	Misak ni , tuneli xil lamea reling hal Isip e ladilomun labe tim sa tame e hal Kenan .
01045026	Xil laba labiteni mini labit , “ ! Tata ! ! Siosep meul tang da ! ! Xi be Vat te Kavmen tahal Isip ! ” Melele xa Siekob milonge , en bon e take reitin ti e xil .
01045027	E melele xa labit vuol ni sepinien na Siosep mini , e pus kat xil xa mahulong xa hos di milihi xa Siosep tesa ni tengan mei ihuri ihe hal Isip , xi misehseh kuhi sung e mike reitin e sepinien nae .
01045028	Xi biteni bit , “ ! Reitin li ! Natuxoli Siosep meul tang da ! Rava li mu tengan nipusi ti ni metok , iti , nikila nimat sung . ”
01046001	Misak ni Siekob mileh ngenen xil e ba ladi Bersiba diamu . E rute nen ak , xi misa sanien eo xil mi Hi xa tamen Aesak di temot mini .
01046002	E vongien , Hi misepin mini nggo metuveen tei bit , “ ! Siekob ! ! Siekob ! ” Ma Siekob bit , “ O-o , inou iaxale . ”
01046003	“ Inou Hi xa tamom di temot mini . Ulum nakan ti tengan ha uhe hal Isip . Vengan e rute ak , inou nipol ni vatimol nam xil mei lihe kantri tei xa eilep .
01046004	Inou niha itelak e nisikoe xolok e suse nam tengan ha uti e hal Isip . Itutou ni , inou nileh rilomun ni vatimol nam xil limei inggak . E melele xa umat , Siosep iaxa ite visaluk e ipis xol tenbom . ”
01046005	Melele xa Siekob mea reling ut Bersiba , horamue nan xil lalingi del horamue e atou nae xil e kat xil xa mahulong xa hos xil lalihi xa suv toto tahal Isip temaen ni mi xil .
01046006	Xil lateleh vongoro sae xil e holesok nae xil mun xa latelehi e melele xa lateti e kantri tahal Kenan . Siekob be hal Isip del vatimol xil vus nan .
01046007	Reitin , ba del xat natneli xil , natnahin xil , havneli xil del havnahin xil mun .
01046028	Siekob misil Sudah diamu ba tengan ihiteni mi Siosep mei ihisu mini e tan tahal Kosen . Melele xa laduxoh rute ak ,
01046029	Siosep but be kat te hos e miloh be ut Kosen tengan vahisu mi tamen . Melele xa mei lubisu , xalu lupo xat xalu e Siosep midang be nousav .
01046030	Siekob biteni mini bit , “ Xos vahit namat xosali , inou namat vatel tomat , vengan napusuk mun ni metok xa xouk omeul li tang oda . ”
01047027	Mol-Isrel xil ba lateti e tan tahal Kosen e kantri tahal Isip . E inggak , holesok nae xil mei tehe holu e horamue nae xil mun mei latehe holu xa latehe holu pupu .
01047028	Siekob tete hal Isip huram lu e le sav (17), ba tetuxoh melele xa huram nan mei tehe handred tei hanutap lu e lu e he sav mun (147).
01048001	Huram vahis mei mitavi , Siosep nggur sepinien tei xa bit , “ Tamom li mesei . ” Misak ni , mileh horamue nan xalu , Manase xal Efrem , e latoba tengan latosao ni .
01048002	Melele xa Siekob milongeong ni xa natneli Siosep bemei tengan vapusi , xi nggeih ni xi tengan vatamea e dotan kuhi de vet man .
01048003	Siekob biteni mini bit , “ Melele xa nateta tamu e ut Lus e tan tahal Kenan , Hi te Xeihen mei testal minou e tetuxol xat nou
01048004	e tehit , ' Inou nipol ni horamue nam xil mei lihe holu xa lihe holu pupu . Xil mei lihe vanut moletin xil xa ihe eilep . E tan ak , inou nisa ni mi vatimol nam xil tengan , vehakut , lito kat liti en . ' ”
01048005	Bus di , Siekob biteni mun bit , “ Siosep , horamue nam xalu xa lutepot e hal Isip melele xa natnamei ti mu , inou nileh rat xalu mei lalihe navan xati . Reitin , Efrem xal Manase mei lalixoni horamue navan xalu ak , Ruben xal Simeon .
01048006	Horamue ti xil mun xa listal lixo xouk e huram xil xa ti imei , ngan xil ak lihe nam sung . E tan xa xil lilehi ra nou , lilehi ra ut xil xa nisa ni mi Efrem e Manase . ”
01048013	Misak ni , Siosep miling Efrem e rin meil na Siekob , e miling Manase e rin metu .
01048014	E Siekob miling viles hen sung , e miling hen metu e vat Efrem , neta sav xa be tasite . E hen meil , milingi e vat Manase xa be muimol .
01048015	Di , duxol xat Siosep nggo horamue nan xalu bit , “ Hi xa Ebraham xal Aesak , tata navan xalu di lutehusili , xi ituxol xat horamue nam xalu ak . Hi xa di milaxat kuh meulien navan duxoh xosali , xi ituxol xat xalu .
01048016	Masxaxa xa di tesikoe xol nou e melengien te xeih xil , xi mun ituxol xat xalu . Ixo horamue xalu ak , moletin sav xil ti linem usil hisok e his tata navan xalu , Ebraham xal Aesak . Horamue nalu xil mei lihe holu , e vatimol nalu lihe holu mak mu e ut etan . ”
01048017	Melele xa Siosep pusi xa tamen miling hen metu e vat Efrem , xi tamaal pupu ti ven . Ma misak tengan vahur rat he tamen ra vat Efrem e valingi e vat Manase .
01048018	Xi biteni mi tamen bit , “ ! E-e , namak ti ! Uling hem metu mei ite inggak e vat ngan ak xa be muimol . ”
01048019	E tamen misen ni e bit , “ ! Natuxuli , inou nakila ! Vatimol na Manase mei lihe tetit moletin tei xa ihe eilep . E vatimol xil xa listal lixo tuneli xa be tasite mei lili nan xil , e mei lihe vanut moletin xil xa lihe eilep mak mu . ”
01048020	Ma di , duxol xat xalu e melele nen ak bit , “ Mol-Isrel xil lihit usil xalu e melele te tuxolxatien lihit , ' Hi ituxol xatuk ixoni ngan xa tepol ni mi Efrem e Manase . ' ” Ma texo sexien ak , Siekob teling Efrem mei tetiamu ni Manase .
01048021	Bus di , Siekob biteni mi Siosep bit , “ ? Opusi ? Sangas namat xiak . E Hi ite visaluk e ihur rilomun ni xouk uhe tan na avu nam xil . ”  Di , Siekob mikes viton natneli sav xil , mei duxol xat xil e bit rerat holesok xil xa mei istal e vatimol nae xil e melengien xil xa ti imei . E mi Sudah , xi bit sepinien ak :
01049008	“ Sudah , tumali xil lipet rat hisom . Xouk uhas tan ni ngan xil xa livae itelak , e tumali xil ti limot minuk .
01049009	Sudah , xouk oggoni laeon xa bas vin vuran tei e di ngga ni . Di , dilomun be voninen , de momal ni xi e pat . E misakras moletin tova vahe visali .
01049010	Xeihen te lelaxatien na suv toto xil iti e hem itel vatimol nam xil vehakut . Moletin te kantri sav xil mei limerere ni xouk , lilong xatuk e ti lisa sanien nae xil minuk . ”
01049033	Melele xa Siekob misa kor ni sepinien nan xil mi horamue nan xil , mide momal ni xi e vet man , di , mat .
01050022	Siosep da del xat mol-Isrel xil e hal Isip ba duxoh melele xa huram nan duxol handred tei e he xalu mun (110).
01050023	E melele xa temeul tamu , xi tepus horamue na Efrem xil e havneli xil mun . Xi tepus horamue xil na Makir xa be nat Manase , e teleh rat xil mei latehe nan .
01050024	Xi biteni mi tuneli xil bit , “ Navehi ti nimat . E nakila xa Hi ilaxat kuh xamim , e vatova , xi ileh rat xamim ra tan ak . Itel xamim muhe tan xa xi tehit xati mi Ebraham , Aesak e Siekob . ”
01050025	Di , Siosep misis xil tengan lipol ni hitxatien tova itela bit , “ Muhit xati minou xa melele xa Hi itiamu ni xamim muhe tan ak , muleh xat siuk xil itel xat xamim e ha mutihin ni en . ”
01050026	Tave nousav ti , Siosep mat . E huram nan tehe handred tei e he xalu mun (110). Usil sexien na mol-Isip xil , lateserep kuh tenben tengan navo ti e latelingi tepat tete bokis te maten .
02001001	Melele xa Siekob tehe hal Isip , horamue nan xil latehusili tetel xat atou nae xil e horamue nae xil mun .
02001002	Ngan ak be his natneli xil xa latehusili : Ruben , Simeon , Livae , Sudah ,
02001003	Isakar , Sebulun , Bensamin ,
02001004	Dan , Naftali , Kad , e Aser .
02001005	Ngan xil ak xa latestal latexo vatimol xati na Siekob tetel tuten nae xil mun , xil latetuxoh hanutap tol e he xalu mun (70). Natnali Siosep teta ngamu e hal Isip .
02001006	Huram xil holu mei tetavi , e Siosep tetel tuneli xil e ngan xil mun xa tehe xil latemei e kantri tahal Isip tetiamu , xil vus latelel .
02001007	E horamue nae xil ladit e rute ak e laleh horamue nae xil mun ba vuma ... mei labe holu xa labe holu pupu . Ma melele xa huram handred hat (400) mei mitavi , mol-Isip xil lapusi xa mol-Isrel xil , xeihen di e xil vengan xa mei labe holu pupu e kantri nae e lalonge nggoni lase sein ut xil vus .
02001008	Di , laling suv toto hu tei mun mei milaxat kantri tahal Isip , e xi bit nakil ti Siosep mu polien nan xil .
02001009	Xi biteni mi moletin nan xil bit , “ Mol-Isrel xil ak labe holu pupu e langgur xeihen mili xir .
02001010	Xosxa moletin xil te kantri sav lihit lipol ni vaeen mi xir , ma mol-Isrel xil likila limos e xil , lihas vin xir , e lilesae reling kantri nar . Ve rin ak , rilang ves suse tova xa ipol ni xil linave holu ti mun . ”
02001011	Misak ni , mol-Isip xil lapol ni xil mei labe slev nae xil e laling moletin xil mei labe vat nae xil xa di lameas pangas xil e di lasak ni xil lapol nggeih . Nggo vetin na mol-Isrel xil , lapet metimal lu xa tellep tahal Pitom del Rameses tengan liserep kuh holesok xil na suv toto iti en .
02001012	E tave ti neta xa mol-Isip xil di lasak purun mol-Isrel xil , xil mei labe holu pilei sung e lase sein ut xil ngasen . E mol-Isip xil vus , ulixil mikan ni xil .
02001013	Misak ni , mol-Isip xil di lasak tengan lavas vin xil ni polien .
02001014	Langgeih xat mol-Isrel xil tengan lapol ni nim mae xil xa tellep e laleh holesok xil xa te meas . Lasak ni xil lapol nggeih e naho sae xil e lapol ni polien sav xil mun xa nggeih pilei mak . Nggo rin xil holu iaxa mol-Isip xil lapol ni meulien na mol-Isrel xil nggeih pupu , e iexil tasae ti e xil vari tang .
02001022	Neta sav xa mak , e mol-Isrel xil mei labe holu pilei sung . Misak ni suv toto tahal Isip misemae ni moletin nan xil bit , “ E tuvava xil na mol-Isrel xil , ngan xil xa labe atuli , mumaen xil limeul . E ngan xil xa labe malahos , ha muso xil lihe Oeisal Nael tengan ha lilel en . ”
02002001	E melele nen ak , moletin tei xa nggo vatimol xa mahulong na Livae teteli tetel atou tei xa mistal nggo vatit vatimol nen tak .
02002002	Atou nan miling tuvava tei nalu xa be malahos . E vengan xa pusi xa tuvava nan bos pupu , xi poe ba misoso ni da aveti tol .
02002003	E melele xa pusi xa misakras mun vasoso ni , xi po ateli tei xa lapol ni ni hisit vi sav tei xa tepiei . Bus di , bas xole ni koltar tengan oei nava ti vangite . Di , miling tuvava nan da en , e milingi misal e seri Oeisal Nael , e ut xa vi xil xa tepiei lameul en .
02002004	Di , nine tuvava itilomun be tim , e tunahin xa hisen Meriam iaxa misoh de sotin vuteili tengan vapus ti xa naha istal mi tuneli .
02002005	E melele nen tak , atuli na suv toto bemei e seri oeisal tengan vaxul . Xi bemei del xat atuli te polien nan xil tengan xil ti liketeh xole . Tavehi , atuli na suv toto ak mile xoteh ateli xa de pe vi xil ma misil atuli tei te polien nan tengan ha vapoe vamei .
02002006	Melele xa poe mei misa ni mini , xi misaha e pus tuvava ak de vangite e di muis . Xi en sae li en ma biteni bit , “ ! Aue li , ngan ak xos be nat ngan Hibru tova ! ”
02002007	Melele xa tunahin Meriam pusi mak , xi be visali e misisi bit , “ ? Iem bei tengan nama nasis ate-Isrel tova vamei vatunat ni tuvava ak e rin xa nam ? ”
02002008	Ma atuli na suv toto biteni mini bit , “ Io li , bos tang . ” Misak ni , tunahin ba nggur ninen xati bemei visali .
02002009	Ma atuli na suv toto biteni mini bit , “ Uhur tuvava ak e ha usa sus mini e ti nixalok ven . E melele xa iling sus , inou nihur rati sung ihe navan . ” Misak ni ngguri e ba di mitunat ni .
02002010	Melele xa horamue ak matu e miling sus , ninen nggur rilomun ni ba milingi visal atuli na suv toto tahal Isip . Atuli ak nggur rati be nan e miling hisen be ' Mosis ' xa koute teni be ' nalihi rati ' vengan xa bit , “ Natelihi rati ra oei . ”
02002011	Huram holu mei mitavi , Mosis matu mei be tiramue . E vatei , xi ba tengan vasao ni moletin nan xil e pusi xa mol-Isip xil di lasak purun xil ni polien te xeih xil . Ma di , pus ngan Isip tei xa di bas purun ngan Isrel tei , e Mosis mile kila xa be tuneli tei .
02002012	Mosis miketeh mikapis e pusi xa moletin ti tapusi . Ma mitamea bas vin ngan Isip ak e dihin ni de suvien . Di , dilomun be tim san .
02002013	E makoe nen , xi dilomun ba e pus ngan Isrel lu di lubae . Ma misis ngan xa pol misa bit , “ ? Veneh ma di obas tumali xa xamil vus mube ngan Hibru tang ? ”
02002014	E moletin ak biteni ni mini bit , “ ? Visi iaxa milinguk tengan mei ove suv namem e ti olepis xamem ? ? Obit ovas nou mun vaxoni ngan Isip xa otehas vini nanganoh ? ” Sepinien nan xil misak ni Mosis ulin mikan e misep tasen ni bit , “ Ei , moletin xil lakil vuol ni naha xa natepol ni . ”
02002015	E melele xa suv toto tahal Isip milongeong ni naha xa testal , xi milang ves suse tengan vahas Mosis vamat vaxo en . Ma Mosis milesae be sotin , e ba de tan tahal Midia .  Melele xa Mosis duxoh Midia , pris tei na mol-Midia xil xa hisen Setro , maen Mosis ba de tim san . Melengien vahis mei mitavi , pris ak misa natnahin mini xa hisen be Siporah . Xi miling tuvava tei nalu e Mosis miling hisen be ' Kersom ' xa koute teni be ' ngan halesav ' vengan xa bit , “ Inou nabe ngan halesav e kantri ak . ” Ma Mosis da kat visal xil e di milaxat sipsip sae xil duxoh huram hanutap lu (40).
02003001	Vatei , Mosis di milaxat sipsip del nani xil sa avu nan sasa xa hisen Setro xa be pris tei na mol-Midia xil . Mosis del xil langgur xoteh uruvuol e labe visal Vathu Senae xa mei ihe vathu eo na Hi .
02003002	E rute ak , masxaxa tei na Iahova mei mistal mini nggo upang xa di nggan e holiei tei . E Mosis pusi xa upang ak di minggan e taxa ti vari holiei ak .
02003003	Ma di minemi bit , “ ! Ngan ak be neta sav tei xiak ! ? Veneh ma upang ak taxa ti holiei ak ? Nihe sangas ha nipus ti . ”
02003004	Melele xa Iahova pus Mosis bemei sangas , mikesi nggo holiei ak bit , “ ! Mosis , Mosis ! ” E Mosis bit rilomun ni mini bit , “ ? O-o , inou iaxale ? ”
02003005	Hi biteni mini bit , “ Onamei ti sangas . Usi rat sandel nam vengan xa tan xa di osoh en taxeak be ut eo .
02003006	Inou nabe Hi xa avu nam xil di latemot mini tetiamu , Hi na Ebraham , na Aesak , e na Siekop . ” Melele xa milonge mak , Mosis misoson valnaon vengan xa ulin mikan tengan vapus Hi .
02003007	Di , Iahova biteni mini bit , “ Inou natepus kil longpangasien na moletin navan xil xa ladi pe he mol-Isip xil . Nalong tangen nae vengan xa vat te polien nae xil di lapol ni nggeih mi xil . Reitin , inou nakil longpangasien xil vus nae .
02003008	Ma namei etan tengan nileh rerat xil ra he mol-Isip xil . Ti , nitel xil ha liti e rute tei xa ihos pupu , ut xa ti lipus hosien en . Tan ak , xosali moletin sav xil tang ladi en : mol-Kenan xil , mol-Hit xil , mol-Amor xil , mol-Peres xil , mol-Hiv xil , e mol-Sebus xil mun . E tave ti neta xa mak , inou nileh rerat xil , e nisa tan nae sung mi mol-Isrel xil .
02003009	Nalong tangen na moletin navan xil e napusi xa mol-Isip xil di lapurun pupu ni xil .
02003010	Ma amei , nisil xouk uha upus suv toto tahal Isip tengan uleh rerat moletin navan xil ra kantri nan . ”
02003011	E Mosis bit rilomun ni mi Hi bit , “ ! Ei , inou nabe movotei tei tang ! Inou nasakras name visal suv toto ak e nama naleh rerat mol-Isrel xil ra hal Isip . ”
02003012	E Hi bit rilomun ni mini bit , “ Inou niha itel xatuk . E melele xa uleh rerat moletin xil ra hal Isip , utel xil mumei e vathu ak e mumot minou en . Imak , ma xouk ukila sung xa inou natesilak . ”
02003013	E Mosis biteni mini bit , “ E melele xa nihe visal mol-Isrel xil e nihiteni mi xil nihit , ' Hi na avu namim xil iaxa misil nou namei ve xamim , ' nanem kila xa xil lisis nou lihit , ' ? Hi ak , hisen visi ? ' ? E xosxa imak , ma inou nihit neh mi xil ? ”
02003014	Hi biteni mini bit , “ ! Inou nabe ngan xa NADA ! Uha uhiteni imak mi xil uhit , ' Ngan xa hisen ' Iahova ' xa koute teni be ' NADA ' iaxa misil nou namei ve xamim . '
02003015	Uhiteni mi xil xa Iahova iaxa tesilak ve xil . Xi be Iahova , Hi xa avu nae xil , Ebraham , Aesak , e Siekob , di latemot mini . Hisok xati be Iahova xa ita vehakut , e ngan xil xa litutou ni xamim ti likes nou ni his ak . ”  Melele xa Hi misepin del Mosis bus , Mosis dilomun be tim e ba misak xat xi tengan ihe Isip . E melele xa nggusil suse tengan vahe Isip , xi bisu ni tuneli xa hisen Eron xa Hi tesila tengan mei ipusi . Mosis bit vuol ni holesok xil xa Hi tepol ni mini . Di , luba . E melele xa luduxoh ut Isip , ba lupus eilep xil na mol-Isrel xil . E melele xa lalong sepinien nalu , xil lamaal pupu xa Hi pus kil longpangasien nae xil e misa moletin tei tengan mei itutou ni xil . Hi Pisen Xeihen Nan mi Mol-Isip Xil Eksodas 11:1-8 Melele xa Mosis xal Eron luduxoh hal Isip , luba lupus suv toto . E lubiteni mini lubit , “ Hi misil xamel mamei tengan malhiteni minuk xa umaen mol-Isrel xil xa labe moletin nan xil lihe uruvuol tengan ha lipol ni sanien eo iha mini . ” Suv toto biteni mi xalu bit , “ ! E-e , mol-Isrel xil lasakras lave reling polien nae xil ! ” Misak ni , Hi misa holesok holu xa misa mei ba xat moletin xil tahal Isip . Tei bus , di , tei teisav mun : ) Oeisal Nael biles mei be ra . ) Frog xil mei labe holu e ut xil vus . ) Ut xil mei labe holu e laba xat moletin xil vus del vongoro sae xil mun . ) Anon tesa xil mei labe holu xa labe holu pupu e mei laba xat mol-Isip xil . E mol-Isrel xil , ladi bos tang . ) Vongoro xil holu sa mol-Isip xil lalel , e sa mol-Isrel xil latalel ti . ) Utua holu lastal e moletin xil e vongoro sae xil mun , e mol-Isrel xil , neta ti taxul xil . ) Us mus holu e huitil teni biles mei be aes xa nggeih nggoni hat xil . Aes xil ak mei di bang e moletin xil del vongoro sae xil mun , e ngan xil xa ladi hale lalel . E hal Kosen xa mol-Isrel xil ladi en , us tamus ti . ) Kelmenamen tesa xil mei labe holu e langga vuol ni anien xil e naho sae xil . ) Ut maluxoluk melengien tol e ut xil ngasen xa mol-Isip xil ladi en , e mol-Isrel ladit e miehen tang . E melele xil ngasen xa Hi misa pangasien tei , suv toto biteni bit imaen mol-Isrel xil liha xosxa Hi ihur rat pangasien ak ra xil . E melele xa Hi nggur rati , suv toto ak biles nenemien nan e tamaen xil ti mun lava . Ve rin ak , Hi bit ipol kor ni pangasien tei xa isa xa isa pilei sung .
02011001	Dutou ni holesok xil xa tellep xa tepol ni , Iahova biteni mi Mosis bit , “ Nisa kor ni pangasien tei mi suv toto tahal Isip e mi moletin nan xil . Ivus ti , xi imaen xamim muha . Reitin , ixeih xat xamim tengan muha itel holesok namim xil .
02011002	Itiamu xa muha , uhiteni mi mol-Isrel xil vus tengan ha lisis mol-Isip xil xa ladi sangas visal xil tengan xil lisa ti holesok xil xa lapol ni ni silva mu gol .
02011003	Ma Iahova misak ni mol-Isrel xil mei labe eilep mak mu pe met mol-Isip xil vus . E Mosis mun mei be eilep tei pe metexil e pe met eilep xil na suv toto tahal Isip .
02011004	Mosis ba rilomun visal suv toto tahal Isip e biteni mini bit , “ Iahova biteni mak , ' E hilaep te vongien , inou nika pas rute xil vus e hal Isip ,
02011005	e nipol ni horam muimol xil vus na mol-Isip xil lilel . Reitin , xil vus lilel : muimol na suv toto xa dotan e voninen te xeihen , ha ituxoh muimol na atou xil xa labe slev xa di lasak mesen anien . E muimol na vongoro sae xil mun lilel .
02011006	Tangen xa eilep ikapis e hal Isip . Isa mak mu ili naha xa mutepusi tetiamu , mu naha xa istal e huram xil xa ti imei .
02011007	E rute xil xa mol-Isrel xa ladi en , tangen ihe tovuol , holesok xil vus liti votei . E kuli xil mun , linamuis xat moletin mu vongoro xil ti . Imak , ma xamim mukila sung xa inou , Iahova , di nalepis mol-Isrel xil misav ni mol-Isip xil . ' ”
02011008	Melele xa Mosis di tamu misepin mi suv toto , ien mikat ma biteni mun mini bit , “ E melele xa sexien ak istal , eilep nam xil mei limot minou . Xil lixeih xat nou tengan nileh rat moletin navan xil ra xil . Ivus ti , niha sung . ” Melele xa misepin bus , Mosis mikavitou ni suv toto ak , e be relingi .
02012001	Melele xa Mosis xal Eron ludi tamu e hal Isip , Iahova misepin mi xalu bit ,
02012002	“ E alminit namim , aveti ak mei ihe aveti kokot te huram xil xa ti imei .
02012003	Mulhit mesen sepinien ak mi mol-Isrel xil vus mulhit , ' E melengien xa ihe he xalu (10) te aveti ak , moletin xil vus liling xat sipsip mu nani tei tengan lia ni e tim sae xil .
02012004	E xosxa ngan xil xa ladi tim tei lipusi xa lasakras lava vuol ni sipsip tei , ma likila liseti hisi teni mi ngan xil xa ladi sangas visal xil . Xil liseti ipin mi moletin xil xa lia ni .
02012005	Muleh hisit sipsip mu nani xil xa imak : ngan xil xa huram nae ihe tei takes , lihe malohos , e neta ti naxui xil .
02012006	Mulaxat xil e tim samim ituxoh melengien xa ihe hat e le tei (14) te aveti ak . Ti , melele xa ut imaluxoluk , xamim vus xa mube mol-Isrel xil mumei vituei e muhas vin vongoro xil ak .
02012007	Melele xa moletin tei ihas vin vongoro san ivus , ipoe itel ti ren e itilomun ihe von anien en e tim san . Ti , ihili ren e pos xalu te puiteh e ngan mun xa morxoteh ut nesao .
02012008	E vongien nen ak , moletin itin hisi te vongoro an tang e ia ni itel uvei xil xa mikon e beret xa is tovuol en . Mol-Isrel xil lianien ixoni ngan taxa lehit di tuei lakakao usil suse .
02012009	Munaxa ti hisi xa tameses ti mu ngan xa lakuk ni e oei . E mutin ni kestang itel vatin , len xil e tinen xil vus xa bos te anien en .
02012010	Munaxa ling ti rute nati natuxoh makoe . E xosxa rut hisi ti di , mutin lelen ni .
02012011	Melele xa mua anien ak , mupol ni ixoni ngan taxa lehit di tuei mukakao usil suse namim : musing ni eising xil te kakaoen , muhes xat sandel namim , muleh xat eitingil namim , e muanien tatou . Anien te Tavien ak mei ihe anien eo te merereen iha mi Iahova .
02012012	“ E vongien ak , inou xa be Iahova , nika pas ut xil vus e hal Isip , e nihas vin horam muimol xil itel muimol na vongoro sae xil mun . Reitin , ixo sexien ak , inou nilepis hi xil xa mol-Isip xil di lamot mi xil e nisa pangasien mi xil .
02012013	E melele xa nimei e nipus ra xa ite pos te puiteh , ngan ak ipisen ni xa moletin navan xil ladi nim ak , ma nitavi ra xil e ninasa pangasien ti napurun xil naxoni ngan ti xa nisa ni mi mol-Isip xil .
02012014	“ Melengien ak , ti munem xati vehakut e mupol ni mei ihe melengien eo tei . Mupol ni anien ven e huram xil xa ti imei tengan munem xat rilomun ni holesok xil xa inou , Iahova , natepol ni . ”
02012015	Hi biteni mun bit , “ Melengien ihe lu e he sav (7), munaxa ti beret xa is di en . Mua kes ni beret xa mahin tang . E melengien kokot teni , xamim muleh rerat vuol ni is xil ra tim samim xil . Muso ni iha , vengan xa xosxa moletin tei ia beret xa is da en e melengien xil ak , ma musil rati ra xamim tengan xi nave ngan Isrel ti mun .
02012016	E melengien kokot itel melengien kor te melengien xil ak , xamim mumei vituei e mumot minou . Moletin xil linapol ti , e mikila lisak xat anien kestang .
02012017	E huram xil ngasen xa ti imei , ti munem xat anien te beret xa is tovuol en tengan mupisen ni mi horamue namim xil vengan xa , e melengien ak vari iaxa nateleh rerat xamim ra hal Isip . ”
02012029	Di , e melengien xati teni , e hilaep te vongien , Iahova bemei e tan , e bas vuol ni horam muimol xil vus na mol-Isip xil : ngan na suv toto xa di dotan e voninen te xeihen , ba duxoh movotei xil mun xa ladi e nim te xeih . E muimol te vongoro sae xil mun lalel .
02012030	E vongien nen tak , suv toto , eilep nan xil , del moletin xil vus tahal Isip latamea e lapusi xa horam muimol nae xil vus lalel . Ma tangen tei xa eilep mistal e ut xil vus e hal Isip .
02012031	E vongien nen tak , suv toto misilasil ve Mosis xal Eron . E melele xa lumei , biteni mi xalu bit , “ ! Muhe reling nou ! ! Xamil itel mol-Isrel xil vus ! ! Muhe reling moletin navan xil e kantri navan mun ! ! Ha mumot mi Iahova ixoni ngan xa mutesis nou ni !
02012032	! Sipsip , nani e vongoro samim xil vus , muleh xil e muha ! E melele xa ti mumot mi Hi namim , musisi tengan ituxol xat inou li mun . ”
02012033	Mol-Isip xil vus ladak kes xil tengan lave reling xil katen e labiteni mi xil labit , “ Xamem vus mulel xosxa xamim munava ti . ”
02012037	Mol-Isip xil lamea reling taon tahal Rameses xa de hal Isip , e lakakao laba laduxoh metimal tahal Sakot . Xil labe holu xa labe holu pupu : tiramue xil tamu laduxoh handred taosen tei e he sav (600,000), e ngan ak , latavuli atou xil ti del tututen xil .
02012038	E moletin holu mun xa latehusil xil , latave ngan Isrel xati ti . E moletin xil ladel sipsip , nani e vongoro sae xil mun xa labe holu pupu .
02012039	Xil langgul xat beret xa is tovuol en ni pulaoa xa latehilesi ngamu teti e hal Isip . Vengan xa mol-Isip xil latexeih xat xil tengan lave reling xil , ma xil latetemanon e latnahur ti mesal tengan lasotil pulaoa vakaio mu lasak mesen ti anien ae xil vahe te suse .
02012040	Melele xa mol-Isrel xil latemei kokot e tan tahal Isip ba tetuxoh melele xa latehe relingi , huram tehe handred hat hanutap tei e he xalu mun (430).
02012043	Di , Hi biteni mi Mosis xal Eron bit , “ Ngan ak be rae xil te Anien te Tavien : moletin xil te kantri sav xil lasakras lava ni .
02012044	E slev namim xil xa mubas xil mei labe vexaho , xil lakila lava ni .
02012045	Moletin xil xa lamei te melengien vahis tang , mu lamei tengan lapol aveti vahis , xil lasakras lava ni .
02012046	Anien xil vus ak , mua ni e nim xa mupol xat anien ak en . E vongoro xil xa mutin ni , munalehi ti nave hale mu munavul si xil ti .
02012047	Usil sexien xil ak , xamim mol-Isrel xil ngasen mei mupol ni anien ak . ”
02013001	Di , Iahova biteni mun mi Mosis bit ,
02013002	“ Horam muimol xil vus namim lihe navan , e muimol na vongoro samim xil mun lihe savan . ”
02013011	Ma Mosis biteni mi moletin xil bit , “ Iahova itel xamim ha muhe tan na mol-Kenan xil , tan xa xi tehit xati ngamu mi avu namim xil e mi xamim mun . E melele xa isa ni mi xamim e muti en ,
02013012	musa xoles horam muimol namim xil lihe nan . E mupol ni imak mi muimol te vongoro samim xil mun xa lihe malohos .
02013013	E muimol xil vus te dongki samim xil xa labe malohos , muhu vul hiraexil tengan ipisen ni xa labe sa Iahova kestang . E xosxa mubit munahu vin ti e xil , ma mukila muxal rati ra Iahova ni sipsip tei . E horam muimol namim xil mun , muxal rati rani .
02013014	E huram xil xa ti mei , xosxa horamue tei nam isisuk ni koute te sexien xil ak , ma uhiteni mini uhit , “ Melele xa ratehe slev tamu e hal Isip , Iahova iaxa telah reret xir texo xeihen nan xa eilep pupu .
02013015	Melele xa tepusi xa suv toto tahal Isip , vatin te xeih e en ti tenavei tengan vamaen xir ramea ra xeihen nan , Iahova tehas vin horam muimol xil vus na mol-Isip xil teha tetuxoh muimol te vongoro sae xil . Ve rin ak vari iaxa xir di rasa sein meulien na muimol xil vus te vongoro sar xil xa labe malohos ba mi Iahova nggoni sanien eo tei mini . E horam muimol nar xil vus , xir di ranggal rat xil rani . '
02013016	Sexien xil ak ihe simeleleen tei e meulien namim ixoni ngan xa di e vatumim mu di e hemim tengan munem xati vehakut xa Hi telah rat xamim ra hal Isip tetel xeihen nan . ”
02013020	Di , lamea reling metimal tahal Sakot e labe ladi ut Itam xa de seri uruvuol . E rute ak , xil lapol ni horao mae xil en .
02013021	E kakaoen xil nae , Iahova iaxa di del xil . E melengien , lapusi nggoni momah xa misoh mal be nesao e di diamu ni xil , e vongien , lapusi biles mei be upang tei xa di pili e mileluv xol suse nae . Misak ni xil lakila lakakao e melengien e vongien .
02014005	Melele xa suv toto tahal Isip milongeong ni xa mol-Isrel xil laba ngamu , xi del eilep nan xil , labiles nenemien nae e labiteni labit , “ ? ! Xir ratepol ni naha ! ? ! Ramaen mol-Isrel xil labe reling xir , ma linapol ni ti mun polien nar xil ! ”
02014006	Misak ni , suv toto ba misemae ni moletin nan xil te vaeen tengan lisak mesen xil itel hos san xa di lalihi kat te vaeen nan .
02014007	Melele xa lasak xat xil bus , suv toto miloh e kat nan e bosei kat te vaeen sav xil mun del hos xil xa di lalihi xa laduxoh handred tei e he sav (600) tengan vat te vaeen xil nan liloh en . E eilep sav xil mun laba langgo kat tatei tisav nae xil e laloh langgusil xil .
02014008	Iahova misak ni nenemien na suv toto mei nggeih pilei sung , ma miloh usil mol-Isrel xil . E melele xa suv toto del moletin nan xil di laloh laba , mol-Isrel xil latakil ti vari , xil di lakakao del imaeen e del nenemien xa Hi tesak ni xil lateli mol-Isip xil .
02014009	E moletin te vaeen xil tahal Isip , laloh usil xil : ngan xil xa laloh e kat te vaeen xil , ngan xil xa di laloh e hos xil kestang , del ngan xil xa di lakakao mun . Xil laba lakamet mol-Isrel xil xa di langel e seri Tas Tepili , sangas ni taon tahal Vi-Hahirot xal Baal-Sevon .
02014010	Melele xa mol-Isrel xil lapus suv toto del moletin te vaeen nan xil di lamei , ulixil mikan xa mikan , ma di ladak kes Iahova ve tutouen .
02014011	Ma xil labiles labiteni mi Mosis labit , “ ? ! Veneh ma oleh rerat xamem ra hal Isip ! ? ? Midep , von tahinen tapin ti e hal Isip iaxa oleh rerat xamem mamei e uruvuol ak tengan mei mulel en ?
02014012	Rin ak tang iaxa matehiteni minuk e hal Isip mabit mei istal . Matehit ostokovein xamem matinga e ti mapol mi xil . ! Vahos mak mu vahit mave slev inggaxor , vali ngan xa mei mulel inggak ! ”
02014013	E Mosis biteni mi xil bit , “ ! Ulimim nakan ti ! Musoh ixeih e mupus naha xa Iahova ipol ni xosali . Mol-Isip xil xai , munapus ti mun xil .
02014014	Iahova kestang ivae e rin namim , e xamim munapol ni ti neta . ”
02014015	Iahova biteni mi Mosis bit , “ ? Veneh ma di odak kes nou ve tutouen ? Uhiteni mi mol-Isrel xil tengan lamea e lasak xat xil ve kakaoen .
02014016	Usa eitingil nam ihe nesao e utal xati ixorao e tas ituxoh melele xa tas ileh pas xi ihe rin lu . Imak , ma moletin xil likakao lixur xotehi e tan taxa bue .
02014017	Ti , inou nipol ni nenemien na mol-Isip xil ak ixeih tengan liloh lihusil xamim . Nipet rat hisok ili his suv toto e moletin te vaeen nan xil vus : ngan xa di laloh e kat nae xil , ngan xil xa di laloh e hos , e ngan xil mun xa di lakakao .
02014018	Melele xa nihas tan ni xil , mol-Isip xil vus likila sung xa inou nabe Iahova . ”
02014019	Masxaxa na Hi xa di del mol-Isrel xil e kakaoen nae biles be petouxil tengan isikoe xol xil . E momah na Hi mun nggusili ,
02014020	ba de hilaep te moletin te vaeen xil na mol-Isrel e ngan xil mun na mol-Isip xil tengan linamei ti sangas ni xil . Momah na Hi ak misa maluxoluken mi mol-Isip xil , e rin na mol-Isrel xil , di misa miehen mi xil . Misak ni , e vongien nen ak , vanut moletin te vaeen xalu ak , lasakras lalomei sangas visal xalu .
02014021	E vongien nen tak , Mosis misa eitingil nan be nesao e ngorao e tas , e Iahova misa votiang tei xa eilep nggo ist e mei ba bui pas tas . E melele xa mol-Isrel xil laketeh ba , lapusi xa tas mileh pas xi ngamu be rin lu , e hilaep teni , tan bue dat mak .
02014022	Ma e vongien nen tak , mol-Isrel xil langgur xoteh tas ak e lakakao langgo tan xa bue , e tas iaxa be vioh e serin xalu .
02014023	Melele xa mol-Isip xil lapus kila xa mol-Isrel xil di laba , xil laloh langgusil xil : ngan xil xa laloh e kat te vaeen xil , ngan xil xa di laloh e hos , del ngan xil xa di lakakao mun .
02014024	Sangas ut te valan , Hi de upang xa misomal miketeh be tan e pus moletin xil te vaeen tahal Isip e misak ni xil lada xonoxon ni xil .
02014025	Hi misak ni wil te kat nae xil langgon e lasakras vari laviles . Ma xil labiteni labit , “ ! Rave reling mol-Isrel xil xai , vengan xa Iahova di bae e rin nae ! ”
02014026	Ma Iahova biteni mi Mosis bit , “ Ute momal ni hem ixorao e tas , e imei sung imavul xat mol-Isip xil ak itel hos e kat nae xil . ”
02014027	Misak ni , melele xa eai da bemei nesao , Mosis de momal ni hem , e tas bemei mun voninen . Mol-Isip xil lasak tengan lalesae relingi , e Iahova pol ni tas mei mikilkiles ni xil e milihi xil labe huinep .
02014028	Tas dilomun bemei e mukutaxol moletin xil vus te vaeen tahal Isip del hos sae xil e kat nae xil mun . Reitin , ngan xil vus xa lateloh usil mol-Isrel xil e tas , tovuol e xil vameul .
02014029	E mol-Isrel xil , xil latehur xoteh tas e tan xa bue , e tas tehe vioh e serin xalu .
02014030	E melele nen ak , Iahova mileh rerat mol-Isrel xil ra he mol-Isip xil , e xil lapus tiei na ngan Isip xil ak xa latelel labe hao e seri tas .
02014031	Melele xa lapus xeihen xa Iahova pisen ni e melele xa bas mol-Isip xil lalel , ulixil mikan ni e lamerere kuhi ni . Laling neketen nae en del Mosis xa be moletin te polien nan .
02015022	Di , Mosis del mol-Isrel xil labe reling Tas te Pili e labe uruvuol tahal Sur . Xil lakakao melengien tol e uruvuol ak e latakameti oei .
02015023	Di , lamei e rute tei xa oei di en , e oei ak mikon e tavos ti tengan lamun ni . Masak ni , xil lakes rute ak ni ' Marah ' xa koute teni be ' mikon ' .
02015024	Moletin xil lasep utut ni Mosis labit , “ ? Rimu naha sung xiak ? ”
02015025	Ma Mosis dak kes Iahova nggo sisen , e xi pisen mavulut liei tei mini . Ma Mosis ngguri , miso ni be oei , e oei ak biles mei mikas . Di , moletin xil lakila sung lamu ni .
02016001	E aveti lu te huram xa latemea reling hal Isip en , mol-Isrel xil mei lateti e ut Alim . Di , e melengien lim e le tei (15) teni , xil lamea reling rute ak , e lakakao ba lastal e uruvuol tahal ' Saen ' xa de hilaep te Alim e Vathu Senae .
02016002	E rute ak , xil vus lasep utut ni Mosis xal Eron labit ,
02016003	“ Vahos mak mu vahit Iahova vahas vin xamem tuei e hal Isip vengan xa inggaxor makila mava hisi te vongoro xil vatel anien sav xil holu mun . ? ! Veneh ma muleh xamem mamei e uruvuol ak tengan mae vakar vin xamem en ! ?
02016004	Iahova biteni mi Mosis bit , “ Xosali , nipol ni anien ikiri imei etan ixoni us xa mus nggo tilang hat imei tengan mua ni . E melengien xil ngasen , moletin xil ha lileh viton ni ipin ni melengien tei takes . Ixo suse ak , inou nisak pis xil tengan nipus ti xa xil ti lihusil xat sepinien navan mu linahusil xati ti .
02016011	Di , Iahova biteni mun mi Mosis bit ,
02016012	“ Inou nalong hilesuten na mol-Isrel xil . Ma ha uhiteni mi xil xa xosali mahis , xil lia kovi . Ti , e makoe , xil lia vin xil ni beret . Imak , ma xil likila sung xa inou nabe Iahova , Hi nae . ”
02016013	E mahis nen tak , tuman xil xa lakesi ni ' kuel ' mei lase sein rute xil ngasen , ma moletin xil ba labas xil e ba langga vin xil ni . E makoe nen , ut xil vus memer ni nin te vongien .
02016014	Melele xa eai ngga xat rute xil ak bue , xil lapus nin xil ak mei mieh e mehin , nggoni neta tei xa mengor . Neta xil ak di e rute xil vus .
02016015	Melele xa mol-Isrel xil lapusi , xil lale rasi ma di lasis xil mun tang nggo sepinien nae labit , “ ? Manna ? ” xa koute teni be “ ? Naha xiak ? ” Mosis biteni mi xil bit , “ Ngan ak be anien xa Iahova misa ni mi xamim tengan mua ni .
02016016	Iahova misemae ni tengan muse kap ihe lu ihe a moletin tei . Muleh viton ni ipin ni naha xa ngan xil e tim samim xil likila lia ni e melengien tei takes . ”
02016017	Ma moletin xil lapol ni nggoni ngan xa tehiteni : rute xil lalehi holu e rute xil lalehi vuteili tang .
02016018	E melele xa labuli kap nen xil , ngan xil xa lalehi holu lapusi pipin ni moletin xil e tim sae , e ngan xil xa lalehi vuteili tang , xil mun lapusi pipin ni xil . Mak , ma xil vus anien ae pipin .
02016019	Mosis biteni mi xil bit , “ Munaserep ti natuxoh makoe . ”
02016020	E rut moletin xil latalong xat ti Mosis e laserev rut anien ak di . E makoe nen , lapusi xa manna xil ak , ui xil lastal langgo en e labo . E melele xa Mosis pusi mak , xi ien minggat xil .
02016021	E makoe xil ngasen , moletin xil vus laba di laleh viton ae xil pipin ni ngan xil xa ladi tim sae . E melele xa eai nggan nggeih e ut mitin , rut manna xa di e tan mileh e mikesae .
02016022	E melengien tei he sav (6) te wik ak , xil laleh manna pipin ni melengien lu , kap hat a moletin tei . E melele xa eilep xil te vatimol xil lamei tengan lavit mesen ni mi Mosis ,
02016023	xi biteni mi xil bit , “ Hi misemae ni xa visuvong ihe Sabat nan , melengien eo te ngelen . Mak , ma xosali , naha xa muhit mua ni , mukila muhule mu mukuk ni ixoni ngan xa iemim bei . E rut manna xa di , mukila muserevi ituxoh makoe . ”
02016024	Ma nggoni ngan xa Mosis biteni mi xil , xil laserev rut manna ae di . E makoe nen , lapusi xa tasa ti , ui xil latastal ti en .
02016025	Ma Mosis biteni mi xil bit , “ Anien xil xai te xosali , vengan xa be Sabat na Iahova , melengien eo te ngengelen . Ma xosali , musakras mukamet ti manna e valkesao xil ak .
02016026	E melengien xa be tei e he sav (6) te wik xil ngasen , ha muleh viton anien amim . E melengien lu e he sav nen (7) be Sabat , e xamim musakras mukamet anien xil ak en . ”
02016027	Tave ti neta xa Mosis biteni mak , e rut moletin xil laba e Sabat tengan laleh viton anien en , e latakamet ti .
02016028	Misak ni , Iahova biteni mi Mosis bit , “ ? Xamim ti musin sepinien e rae xil navan ha ituxoh vilieh ?
02016029	? Mupusi ? Inou , Iahova , nasa melengien tei te ngengelen mi xamim . Ve rin ak , e melengien xil vus xa be tei e he sav (6) te wik , inou di nasa anien amim pipin te melengien lu . E melengien xa be lu e he sav (7) te wik xil vus , moletin xil vus liti kat e vonine , munahe reling tim samim ti . ”
02016030	Misak ni , moletin xil latapol ti e melengien xa be lu e he sav (7).
02016031	Mol-Isrel xil lakes anien ak ni ' manna ' . Xi nggoni utiei tei xa mieh e langga ni mikas nggoni kek xa hani di en .
02017001	E kakaoen nae , mol-Isrel xil langgusil xat sepinien na Iahova . Lamea reling uruvuol tahal Saen e labe rute sav , di , labe rute sav mun . Dit lapol ni mak ba vuma ... laduxoh ut Revidim . E rute ak , oei te munen tovuol ,
02017002	ma laseputut ni Mosis e laba labiteni mini labit , “ ! Sa ti oei mi xamem mamu ni li ! ” E Mosis bit rilomun ni mi xil bit , “ ? Veneh ma di museputut ni nou mak ? ? Veneh ma mubit musak pis Iahova tengan ti vapisen xeihen nan mi xamim vehakut ? ”
02017003	E moletin xil , meruru nggat xil holu e dit laseputut ba ni labit , “ ? Veneh ma oteleh rerat xamem ra hal Isip ? Tutut horamue namem xil e vongoro samem xil mun , vulonge xil bue li tova tang . ? ! Obit opol ni meruruen vaat vin xamem ! ? ”
02017004	Misak ni , Mosis misis nggeih ba mi Iahova bit , “ ? Nipol ni naha mi moletin xil ak ? ! Navehi , lavov vin nou xiak ! ”
02017005	Ma Iahova bit rilomun ni mini bit , “ Uleh ti eilep xil na mol-Isrel xil e utel xil muha . Uhur xat eitingil nam xa otehas Oeisal Nael ni itel xatuk .
02017006	E melele xa mutuxoh Vathu Senae , upus nou nisoh sangas visal hat tei xa mahulong . Uhas hat ak ni eitingil nam e oei istal ixo en , ma moletin xil likila limu ni . ” Ma Mosis pol ni mak e pe met eilep xil na mol-Isrel xil .
02017007	Ma rute ak , laling hisen be ' Meribah ' xa koute teni be ' sepututen ' vengan xa lateseputut ni Mosis . E laling hisen tei mun be ' Massah ' xa koute teni be ' sakpisien ' vengan xa latesak pis Iahova e rin xa latehit , “ ? Iahova dat visal xir mu tarati ak ? ”
02017008	Melele xa mol-Isrel xil ladi e ut Revidim , mol-Amalek xil lamei tengan lapol ni vaeen vatel xil .
02017009	Mosis biteni mi Sosua bit , “ Uhosei ti moletin xil e muvue xat xamim tengan ha muvae itel mol-Amalek xil ak . Ti , visuvong makoe , inou nihur eitingil navan xa Hi tehiteni tehit nihuri , e ha nisoh nite nesao e vathu ak . ”
02017010	Ma Sosua pol ni nggoni ngan xa Mosis biteni mini . E makoe , Mosis mileh Eron xal Hur be xatel latbe nesao e vathu ak . E Sosua del moletin nan xil ba labae del mol-Amalek xil .
02017011	E vathu nesao , melele xa Mosis mite hen xalu be nesao , mol-Isrel xil di labas tan ni mol-Amalek xil . E melele xa hen xalu be tan , mol-Amalek xil sung di labas tan ni xil .
02017012	Ma melele xa he Mosis xalu memel , Eron xal Hur lupo hat tei tengan Mosis vatotan en . E xalu lusoh ludi rin xalu e ludal xat hen xalu dit nesao ba duxoh melele xa meteneai be tan .
02017013	Nggo sexien ak , Sosua e moletin nan xil labas vuol ni mol-Amalek xil .
02018001	Vatei , avu sasa na Mosis bemei tengan vapusi . Xi , hisen Setro e be pris tei na mol-Midia xil . Xi di bemei vengan xa telongeong ni holesok xil xa tellep xa Hi tepol ni e rin na mol-Isrel xil texo he Mosis melele xa teleh rerat xil reling kantri tahal Isip .
02018005	Ma Setro be uruvuol , e ut xa Mosis e mol-Isrel xil lakili ni horao mae xil di en sangas visal Vathu Senae xa be ut eo na Hi . Xi nggur atou na Mosis e horamue nan xalu be xatel .
02018006	Melele xa di bemei , misa mesen ni ba mi Mosis xa xatel di latemei .
02018007	Misak ni , Mosis mea e ba bisu mini . E melele xa pusi , xi mitingeiril e tan tengan vapisen merereen mini . Di , mea ba po xati . Xil vus di lasis xil mun tang xa ladi midep . Di , Mosis del xil labe nim tavolin man .
02018008	Melele xa latbe nim , Mosis bit vuol ni holesok xil xa Iahova tepol ni mi suv toto tahal Isip tengan valeh rerat mol-Isrel xil ra he mol-Isip xil . Xi bit mesen longpangasien xil mun mini xa testal mi moletin xil e suse , e rin eah iaxa Iahova tetal rat xil texo en .
02018009	Melele xa Setro milong holesok xil ak , xi besi xi pupu e biteni bit ,
02018010	“ ! Nasa memesien mi Iahova xa tehur rat xamim ra he suv toto tahal Isip e moletin nan xil ! ! Nasa memesien mi Iahova xa teleh rerat moletin nan xil xa latehe slev na mol-Isip xil ra longpangasien nae xil !
02018011	Xosali nake reitin xa Iahova be eilep mak mu mili hi sav xil vus , vengan xa xi tepol ni holesok xil ak tengan vasak ni mol-Isrel xil ha vexil vamase ra he mol-Isip xil e melele xa di tamu latepol ni texeih mi xil . ”
02018013	E makoe nen , Mosis ba tengan valepis ngongoren xil na mol-Isrel xil . Ma , e makoe ba duxoh vongien , mol-Isrel xil di lasoh xorelisi , e xi di dotan e di miling pilei rin nae xil .
02018014	Melele xa Setro pus holesok xil xa Mosis di pol ni , xi misisi bit , “ ? Naha iaxa di opol ni mi moletin xil iaxai ? ? Veneh ma di odotan tasom , e moletin xil ak mei di lasoh e di lasisuk ve nenemien nam xil e makoe bemei duxoh vongien xiak ? ”
02018015	Ma Mosis bit rilomun ni mini bit , “ Inou napol ni holesok xil ak vengan moletin xil lamei visal nou e labit lakil ti nenemien na Hi ve rin nae xil .
02018016	Melele xa moletin lu lungor , lumei visal nou . E inou iaxa nalepisi xa ngan xave iaxa momal . Di , nasel xat xalu usil rae xil na Hi . ”
02018017	E Setro biteni mini bit , “ Xouk otapol ti vamal iaxai .
02018018	Xouk uhas xouk ni polien e usak ni moletin xil mun lilong pangas xil melele xa ti litatiluk ve nenemien nam xil ihe nousav . Polien ak meas pupu tengan xouk tasom opoe .
02018019	Ma , taxeak , di nasa nenemien xil xa bos minuk tengan isak ni Hi iti minuk . Momal tang tengan ulong ngongoren xil na moletin xil e uhuri ha ulingi pe met Hi e rin xa nae .
02018020	E momal tevi tengan upispisi mi xil ni selxatien e rae xil na Hi e usep kil sexien hos xa xil ti lipol ni .
02018021	E bos mak mu tengan uhosei ti moletin xil xa opus xil lapin tengan litutou ni xouk e uling xil mei lihe vat xil e ti lilaxat tetit moletin ngan xil : vanut moletin tei xa labe he xalu (10); vanute xa labe hanutap lu e he xalu mun (50); vanute xa labe handred tei (100); e vanute xa labe taosen tei (1000). Moletin xil ak lihe hisit moletin xil xa di lamerere ni Hi , nenesien na mosav di e xil , e lasakras lapol ni lepisien xa tamal ti tengan lavur mani vaxo en .
02018022	Moletin xil ak , mei uling xil tengan ti lilepis ngongoren xil na moletin xil . E ngan xil kestang xa nggeih pupu , xil lihuri imei visaluk . Ixo rin ak , ma xil likila litutou ni xouk e lisak ni polien nam mei imeit minuk .
02018023	Xosxa upol ni rin xil ak , ixoni ngan xa Hi tesemae ni , ma xouk onavasuk ni polien ti . E ipol ni moletin xil vus lilonge ihos ve lepisien xa imal e litilomun lihe tim sae xil itel tomat . ”
02018024	Ma Mosis milong xat selxatien na avu nan sasa .
02018025	Misak ni , bosei moletin xil xa lapin ni polien ak , e miling xil mei labe vat xil tengan ti lilaxat tetit moletin ngan xil : vanut moletin tei xa labe he xalu (10); vanute xa labe hanutap lu e he xalu mun (50); vanute xa labe handred tei (100); e vanute xa labe taosen tei (1000).
02018026	Xil lapol nggoni moletin xil te lepisien , e ba di lamal ni tutut ngongoren xil . E ngan xil xa nggeih , xil lalehi be visal Mosis .
02018027	Melengien vahis mei mitavi , Setro bit vatilomun vahe ut xati nan . Ma Mosis mika lingi ba .
02019001	Mol-Isrel xil lamea reling ut Revidim e lakakao laba . Ma e aveti tol xati dutou ni ngan xa latemea ra hal Isip , xil mei lastal e uruvuol xa de pe Vathu Senae . E rute ak , xil lakili ni horao mae xil en .
02019002	
02019003	Di , Mosis be vathu tengan vasepin vatel Hi . E Iahova mikei ba mini nggo vathu ak e bit , “ Mosis , melele xa utilomun uhe tan , ha uhiteni mi mol-Isrel xil imak :
02019004	' Mutepus naha xa inou , Iahova , natepol ni mi mol-Isip xil . E mutepusi tetep iaxa nateleh xamim mei mustal inggak visal nou tetel xeihen e eheien navan texoni ngan xa vevaxum tei di nggur xol tuten xil ni aveoun .
02019005	Ma xosali , xosxa mulong xat sepinien navan e muhusil xat rae xil navan , ma xamim mei muhe moletin xati xil navan . Reitin xa holesok xil vus e ut etan be navan , e xamim iaxa , nabosei tengan nipisen eheien navan mi xamim ili tetit moletin sav xil e ut etan .
02019006	Xamim muhe tetit moletin eo xati navan , e xamim vus ti mumot minou ixoni vanut pris xil . E inou nihe suv toto namim . ”
02019007	Melele xa Iahova misepin mini bus , Mosis dilomun be tan e mikes viton moletin xil . Holesok xil vus xa Iahova tehiteni mini , xi bit mesen ni mi xil .
02019008	Melele xa moletin xil lalonge , labiteni labit , “ Momal , xamem mupol vuol ni holesok xil vus xa Iahova biteni . ” Ma , Mosis dilomun be nesao tengan ha ihit mesen sepinien nae mi Iahova .
02019016	Di , makoe te melengien tol nen , moletin xil ladi tamu e rute xa xil lakili ni horao mae xil en , e laketeh lapus momah tei xa eilep mistal e mikutaxol romulit vathu ak e veta mirum e milangas . Di , amaru tei misel nggeih xa nggeih , e melele xa moletin xil ak lalonge , lexil malilil e ulixil mikan pupu .
02019017	Di , Mosis del xil labe reling horao mae xil e laba lasoh pe vathu tengan lavisu mi Hi .
02019018	Xil lapusi xa Iahova bemei etan ba duxoh romulit Vathu Senae nggoni upang e eas mikutaxole . Tan mulul nggeih e eas mituvan be nesao nggoni venu .
02019019	E rae amaru di bemei sangas mu visal xil , e di misel nggeih pilei sung . Mosis misepin mi Hi , e Hi misep rilomun ni mini nggo veta xa posou .
02019020	Melele xa Iahova duxoh romulit Vathu Senae , xi mikes Mosis tengan ha ihisu mini en . Ma Mosis pungei be nesao tengan vapusi .
02020001	Di , Hi misa sepinien xil ak mi moletin xil bit ,
02020002	“ Inou nabe Iahova , Hi namim , xa nateleh rerat xamim ra hal Isip , ut xa xamim mutehe slev xil en .
02020003	Munamot ti mi hi sav xil , e mumot minou kestang .
02020004	Munapol ni ti nanao xil xa langgur nini neta sav xil xa ladi tilang hat nesao , mu ladi e tan , mu ladi e tas .
02020005	Munatingeiril ti e munamot ti mi nanao tova vengan xa inou , Iahova , xa nabe Hi namim , ieok ti tavei xamim muvusil hi sav xil . Vengan xa ngan xil xa lasin nou , inou nisa pangasien mi xil , mi tuten nae xil , e mi havneli xil ha ituxoh tuten nae xil mun .
02020006	E mi ngan xil xa di iexil bei nou e langgusil xat rae xil navan , inou nipisen eheien navan mi xil e mi vatimol nae xil iha vuma ... liti e eheien navan vehakut tang .
02020007	Munahit voten hisok ti e munasepin ni ti natel nenemien xil xa misa vengan xa inou nabe Iahova , Hi namim , e nilepis moletin xil xa di labithiten hisok e sexien xa tamal ti .
02020008	Muhur xat Sabat e mumerere ni melengien ak vengan xa be melengien eo .
02020009	Melengien namim xil be tei e he sav (6) xa ti mupol ni polien namim en .
02020010	E melengien xa be lu e he sav (7) nen be Sabat , melengien xa inou , Iahova , Hi namim , natehosei tehe navan . E melengien ak , xamim , horamue e atuli namim xil , slev namim xil , vongoro samim xil , e ngan halesav xil mun xa ladi visal xamim , xamim vus munapol ti .
02020011	E melengien tei e he sav (6) iaxa inou , Iahova , natepol ni tilang hat , ut etan e tas , e natepol ni holesok xil vus xa ladi ut xatel ak . E melengien lu e he sav (7) nen , inou natengel . Ve rin ak , inou , Iahova , natetuxol xat Sabat e natelingi tehe melengien eo .
02020012	Mumerere ni tamemim e ninemim xil . Imak , ma meulien namim ihe teviei e tan xa inou , Iahova , Hi namim , ti nisa ni mi xamim .
02020013	Munahas vin ti moletin .
02020014	Munakan ni atou mu tiramue na mosav ti .
02020015	Munakan ni ti neta na mosav xil .
02020016	Munaluvos ni his mosav xil ti .
02020017	Eheien namim nati ti e nim ma mosav , mu atou nan , mu slev nan , mu buluk san , mu dongki san , mu holesok sav mun nan . ”
02020018	Melele xa moletin xil di lalong Hi misepin mi xil nggo veta xa posou e amaru xa di misel nggeih , e lapusi di milangas e eas mikutaxol vathu , lexil mulul ve ulikanen e lasoh ladi nga sotin .
02020019	Xil labiteni mi Mosis labit , “ Xouk kestang ti usepin mi xamem e muteong ni xouk . E Hi nasepin ti mun namal mi xamem , maxani mulel vari tang . ”
02020020	E Mosis bit rilomun ni mi xil bit , “ ! Ulimim nakan ti ! Hi bemei e tan tang Munamot . ”
02020021	E moletin xil lasoh ladi nga sotin , e Mosis kestang mikakao be sangas ni momah te maluxoluk xa Hi da en . Hi Misa Rae Sav Xil Mun mi Mol-Isrel Xil Eksodas 21:12-17 ; 22:16-27 ; 23:1-2 E vathu nesao , Hi misepin mi Mosis e bit kil rae sav xil mun mini tengan ha ihit mesen ni mi moletin xil .
02021012	Iahova biteni mi Mosis bit : “ Moletin tei xa bas moletin tei mat , xi mun lihasi imat .
02021013	E xosxa tanem ti vahit vapol ni , e inou tang namaen sexien ak mistal , ma xi mikila ilesae ha ite rute sav xa inou nipisen ni mi xamim . E rute ak , mikila ita ihos en e vatimol na ngan xa temat lasakras lava lavas vini en .
02021014	E xosxa moletin tei en nggat pangas moletin sav tei e pol xuxus ni nenemien nan tengan vahasi vamat , ma di , bas vini ; moletin ak , xi mun lihasi imat . Tave ti neta xosxa iha imurur e hor te sanien navan tengan vasis esaeen navan mu moletin sav xil , litali rati ha lihasi imat .
02021015	Xosxa moletin tei bas pangas tamen mu ninin , ma lihasi imat .
02021016	Xosxa moletin tei mikan ni moletin sav tei tengan mei vahe slev nan mu tengan vapos ni vahe slev na mosav , ma lihasi imat .
02021017	Xosxa moletin tei isuhol tamen mu ninen , ma lihasi imat .
02022016	Xosxa moletin tei di misep luvos atuli tei xa takil ti mu tiramue e latasikoe xole ti mu e ba pat dela , ma moletin ak iaxa ixale ra tamen e laliteli .
02022017	E xosxa tame atuli en ti navei xa tiramue ak vahuri , ma tiramue ak ihe faen ni vatu tei xa ipin ni atuli tei xa takil ti mu tiramue .
02022018	Xosxa atou tei di pol ni eimas , ma lihasi imat .
02022019	Xosxa moletin tei pol misa mi vongoro tei nggoni ngan xa lapol ni mi atou , ma lihasi imat .
02022020	Xosxa moletin tei misa sanien eo ba mi hi sav tei , ma lihasi imat , vengan xa mol-Isrel xil lisa sanien eo minou kestang xa nabe Iahova .
02022021	Xosxa moletin tei de visal xamim xa be ngan halesav tei , ma munapurun ni ti e minaxar ti mini . Munem xati xa , tetiamu , xamim mun mutehe ngan halesav xil tang e hal Isip .
02022022	Munapurun tunau xil mu timaru xil ti .
02022023	Xosxa mupurun xil , ma inou , Iahova , nilong tangen nae e nimei nitutou ni xil .
02022024	Ieok iat xamim e nisak ni xamim mulel e vaeen xil , e atou namim xil sung mei lihe tunau xil e horamue namim xil mei lihe timaru xil .
02022025	Xosxa mumaen ni vatu namim mi moletin tei xa be hoeo , ma munapol ni ti naxoni moletin xil te bangk . Xamim munasisi ti tengan nasa rilomun ni natel vatin .
02022026	Xosxa mumaen neta tei mi mosav e munggur xat eising nan te masoh di en , ma munahur xati ti natuxoh vongien .
02022027	Usa katen ni mini vengan xa otakil ti xos eising ak iaxa di pat dela tengan ven vatin . Vengan xa xosxa masoh iati e tangen nan mei ituxoh nou , ma inou nilonge e mei nitutou ni rin xa nan vengan xa inou , di ieok sae e hisit moletin xil xa lamak .
02023001	Munapol ni sepinien te luvosien ti naka pis e ut xil vus . E munatutou ni moletin ti xa bit vasa sepinien te luvosen vaha xat moletin sav tei .
02023002	Tave ti neta xosxa moletin holu labit lapol ni neta tei xa misa mu labit laviles reitinen mei vahe luvosen e melele te lepisien , munahusil sexien tesa nae xil ti . ”
02024003	Melele xa Iahova misepin mini bus , Mosis dilomun be tan visal moletin xil e bit mesen selxatien e rae xil na Hi mi xil . E melele xa lalonge mak , xil vus labiteni labit , “ Xamem mupol vuol ni holesok xil xa Iahova tehiteni . ”
02024004	Ma Mosis midis xat rae xil vus ak na Hi di e Vanuvei te Hitxatien te Xeih . E makoe roroh , xi mileh hat xil e pol ni hor te sanien tei pe Vathu Senae . Di , mikili ni hat lu e le tei (12) xa tellep lasomal tengan lihe simeleleen xil te hitxatien te xeih xa vatimol xil na mol-Isrel xil xa labe lu e le tei (12) lipol ni itel Iahova .
02024005	Di , Mosis misil rut horam makoe xil laba tengan lihas vongoro xil . Ma ba ladin lelen xil e hor te sanien ba mi Iahova . Di , laleh rut vongoro xil mun e lapol ni be sanien xil te vitueien .
02024006	Mosis miserep kuh re vongoro xil ak be pesin xil , e rute , buil ni ba xat hor te sanien .
02024007	Di , nggur Vanuvei te Hitxatien te Xeih xa rae xil na Hi di en , e di buli pe met moletin xil tengan lalonge . Melele xa buli bus , moletin xil labiteni labit , “ Rae xil vus ak , xamem mulong xati , e muhusil xat Iahova vehakut . ”
02024008	Melele xa labiteni mak , Mosis mileh ra xa di pesin xil e buil ni ba xat moletin xil e biteni bit , “ Ra ak di misa xeihen mi hitxatien te xeih xa Iahova pol ni del xamim e melele xa mubit sepinien xil ak . ”
02024012	Di , Iahova biteni mi Mosis bit , “ Umei visal nou e vathu ak e usotil nou en . Inou nisa hat lu (2) minuk xa nadis xat rae xil en tengan ihe selxatien mi moletin xil . ”
02024013	Ma Mosis nggur moletin tei tengan itutou ni , hisen Sosua . Xalu lusak xat xalu tengan lalihe nesao e vathu na Hi .
02024014	Mosis biteni mi vat xil bit , “ Xamim muti tak ituxoh melele xa maltilomun e Eron xal Hur laliti tak itel xamim . E xosxa moletin tei bit vamal ni ngongoren tei nan , ma mikila mei ipus xalu . ”
02024015	Di , Mosis xalu lupungei lube nesao e Vathu Senae e momah mei da xole .
02024016	Miehen na Iahova bemei e tan e vathu ak , xa minahin pupu e moletin xil xa ladi tan lapusi nggoni upang tei xa di nggan e romulit vathu ak . Momah da xol vathu ak melengien tei e he sav (6). E melengien lu e he sav (7) nen , rae na Hi mistal nggo momah e mikes Mosis tengan vahe nesao visali .
02024017	
02024018	Ma Mosis be vangit momah ak e ba pilei sung nesao visali e romulit vathu . Melengien xil vus xa Mosis tete vathu ak tetuxoh hanutap lu (40).
02025001	Iahova biteni mi Mosis bit ,
02025002	“ Uhiteni mi mol-Isrel xil lipol ni sanien tova imei minou tengan vatutou ni polien te Nim Tavolin navan . Umae ni holesok xil vus xa moletin xil iexil bei tengan lisa ni minou .
02025008	“ Moletin xil lipol ni nim tavolin tova xa ihe ut xa inou nikila ha nita en sangas visal xil .
02025009	Lipol ni nim tavolin ak e holesok xil vus xa iti en ihusil nenemien xa inou nipisen ni minuk .
02025010	Xil lipol ni bokis tei ni vatit akasia xa imak : teviei teni , sentamita nen ihe handred tei e he xalu mun (110 cm) ; ien , sentamita nen ihe hanutap lu e hat mun (44 cm) ; e ngan xa ihe nesao , sentamita nen xa ihe hanutap lu e hat mun (44 cm) .
02025011	Lihas xol vangit bokis ak itel serin xil mun ni gol , e lipilas xole mun ni stirap xil xa lihe gol .
02025012	Lipol ni von talxatien teni ni gol e livar xati iti len xil xa ihe hat (4), lu iti rin tei , e lu mun iti rin sav .
02025013	Lipol ni liei lu ni vatit akasia tengan lipo bokis ak ni , e lihas xol xalu ni gol .
02025014	Ti , lisingin ni ihe von talxatien teni xa di rin xalu vus te bokis ak .
02025015	Liei te poen xalu ak laliti e von talxatien kestang , linaleh rati ti mun .
02025016	Ti , hat xalu xa nitis rae xil iti en xa nisa ni minuk , xouk uling xalu laliti e vangit bokis ak .
02025017	E led nen , xil lipol ni ni gol , teviei teni , sentamita nen ihe handred tei e he xalu mun (110 cm) , e ien , sentamita nen ihe hanutap lu e hat mun (44 cm) .
02025018	Ti , lipol ni masxaxa lu xa lakesi ni ' serib ' . Lipol ni xalu imak : liti gol ni hama ha vuma ... valnaoxalu istal .
02025019	Lihisten xalu itel lid nen , tei itotan ite rin tei , e tei mun ite rin sav .
02025020	Serib xalu ak , laliti e rin xalu e valnaoxalu iketeh ihe hilaep te led te bokis ak , e lalite momal ni aveouxalu ita xol von esaeen na Hi .
02025021	Hat xalu xa nitis en , uling xalu laliti vangit bokis e uvoh xol kuhi .
02025022	E hilaep te serib xalu ak , inou nite von esaeen e nihisu minuk en . Ixo rute ak , nisa rae navan xil vus minuk xa xouk ha uhit mesen ni mi mol-Isrel xil . ”  Hi biteni mi Mosis tengan ipol ni vet tei xa ti liling holesok xil liti en , pesin tei xa litin vokon en , e laet tei xa meten lu e he sav (7) xa upang ti ipili en . Di , bit kil suse xa lipol ni Nim Tavolin nan ixo en mi Mosis . Xi biteni xa limu xoteh vangit nim ihe rin lu , tengan tei xalu ihe ut eo xa Iahova mikila ita en . Di , biteni mun bit lipol ni vioh tei ikapis xol nim tavolin ak , e sangas visal nim ak , lipol ni hor te sanien tei ni vatit akasia , e lihas xole ni aean brons tengan likila litin vongoro xil en xa ihe sanien eo nae mi Hi . E sangas visali , Hi bit lipol ni pesin tei xa mahulong tengan ti likas he xil en .
02028001	Iahova biteni mun mi Mosis bit , “ Ukes tumali Eron itel natnali xil ak limei : Nadab , Abihu , Eliesar , e Itamar . Uhosei xil ra mol-Isrel sav xil tengan xil lipol minou ixoni pris navan xil .
02028002	Upol ni eising na Eron ihos mak mu , ipin ni polien na pris tei xa isak ni moletin xil ti limerere ni .
02028003	Ti , ukes viton ngan xil vus xa labe metisou te titilen tengan limei litil eising nan . Ti , uling hem e Eron tengan ipisen ni xa xi bemei be pris tei navan . ”  Mol-Isrel Xil Langgur Xoteh Hitxatien te Xeih Nae Del Iahova e Lamot mi Nanao Tei Eksodas 32:7-16 , 19-23 , 30-35 Melele xa Hi di misepin mi Mosis , moletin xil lanemi labit Mosis mireru pupu e latakil ti naha ngguia . Misak ni , xil langgeih xat Eron tengan vapol ni nanao tova xa ti limot mini . Ma Eron mileh gol nae xil e pol ni nanao tei xa nggur nanao na buluk . Melele xa moletin xil lapusi , lasa sanien eo xil mini e labol mini del sien . Xil lakei be nesao labit , “ ! Ngan ak be hi xa teleh rerat xir ra hal Isip ! ”
02032007	Melele xa moletin xil di tamu lapol ni mak , Iahova biteni mi Mosis bit , “ Utemanon uhe tan vengan xa moletin nam xil xa oteleh rerat xil ra hal Isip , sexien nae xil mikavui e polien nae xil pupuru tang .
02032008	Xil latemanon e labe reling suse xa natehit xati tengan ti lihusil . Lapol ni buluk tei ni gol e di lamot mini . Xil di labas vin vongoro sae xil ven , e di lasa ni be sanien eo nae mini . Xil di labiteni labit nanao ak iaxa be hi nae xa teleh rerat xil ra hal Isip .
02032009	Nakila xa xil labe vatxeih xil .
02032010	Ieok nggat pupu ni xil e , taxeak , nimu len xil vus vari tengan lihe tovuol mun . Onasak pisi ti tengan onahiles nenemien navan vengan nipol ni ixoni ngan xa ieok bei . Ti , nipol ni xouk itel vatimol nam mei ihe kantri tei xa eilep . ”
02032011	E Mosis dak kes Iahova , Hi nan , bit , “ O Iahova li , otepol e rin nae texo sexien xil hao ngamu xa tellep . ? Veneh ma iem nggat moletin nam xil xa xouk oteleh rerat xil ra hal Isip texo xeihen nam xa eilep ?
02032012	? Veneh ma upol ni mol-Isip xil ti lihiteni xa xouk oteleh rerat moletin nam xil ra hal Isip tengan mei opurun xil e vathu xil , e omu len xil tengan lave tovuol mun ? ! Iem naat xil ti li , uhiles nenemien nam e onasa ti mun pangasien naha mi xil !
02032013	Unem xat Ebraham , Aesak e Siekob xa latbe moletin te polien nam xatel . Unem xat hitxatien te xeih xa otepol ni tetel xatel . Otehiteni otehit horamue natel xil mei lihe holu xa lihe holu pupu lixoni hitu xil te tilang hat . Otehit xati mi xatel xa usa tan tei xa mahulong ihe na ngan xil xa listal lixo vatimol natel tengan liti en vehakut . ”
02032014	Melele xa Mosis biteni mak , Iahova biles nenemien nan e tasa ti mun pangasien mi moletin nan xil vaxoni ngan xa tehiteni .
02032015	Di , Mosis misuvul mun be tan e mileh rae xil na Hi xa xi tesehi teti e rin xalu vus te hat lu .
02032016	
02032019	Melele xa Mosis bemei sangas visal moletin xil , xi pusi xa xil di labol lakapis xol buluk xa latepol ni . Melele xa pusi mak , ien mikat xa mikat , ma mileh hat xalu ak e minggo len xalu e pe vathu ak .
02032020	Di , po rat buluk xa latepol ni e miso ni be upang . Upang mingga ni ba vuma ... mileh . Di , Mosis miti mei be vulmeas , miso ni be oei , e minggeih xat mol-Isrel xil vus tengan lamu ni .
02032021	Di , Mosis biles pus Eron e biteni mini bit , “ ? Moletin xil ak latepol ni naha minuk iaxa xouk oteleh tesaen tellep xil ak temei tepurun xil ? ”
02032022	Eron bit rilomun ni mini bit , “ Mosis , suv navan , iem naat pupu ni nou ti li . Xouk okila xa moletin xil ak , vehakut labit ti lapol ni sexien xil xa misa .
02032023	Xil labiteni minou labit , ' Xamem matakil ti naha iaxa nggul Mosis xai xa teleh rerat xir ra hal Isip . Ma upol ni hi tova xa mikila itel xir riha . ' ”
02032030	Ut milan , Mosis misomal pe met moletin xil e biteni mi xil bit , “ ! Xamim mupol ni tesaen tei xa eilep pupu ! E xosali , inou itilomun nihe nesao e nihisu mi Iahova . Nahe xos nikila nitak kesi tengan ipisen esaeen nan mi xamim e naketeh ti mun nasa ni xamim ve tesaen xa mutepol ni . ”
02032031	Ma , Mosis dilomun be visal Iahova e biteni mini bit , “ ! Aue li ! Moletin xil ak lapol ni tesaen tei xa eilep pupu li . Lapol ni hi tei ni gol e lamot mini .
02032032	Nadak kesuk li tengan uketeh ihos li mi xil . E xosxa iem ti navei , ma usu len hisok mun ra Vanuvei te Meulien xa di odis xat his moletin nam xil di en . ”
02032033	Ma Iahova bit rilomun ni mini bit , “ Ngan xil kestang xa lapol misa minou , nisu len hisexil ra Vanuvei te Meulien navan .
02032034	Ha utel moletin xil muhe rute xa natehiteni tuei minuk . Unem xati xa masxaxa navan itiamu ni xamim muha . E bos xa xouk ukila xa melengien tei imei xa inou nisa pangasien mi xil ve tesaen nae xil . ”
02032035	Misak ni , Iahova misa meseien tei xa eilep ba xat moletin xil ve buluk xa latexeih xat Eron tengan vapol ni .
02034001	Iahova biteni mi Mosis bit , “ Upol ni hat ihe lu ixoni ngan xa natepol ni tetiamu , ngan xalu xa oteho len ni . Ti , inou nitis rilomun ni sepinien xil en xa natitisi tetiamu .
02034002	Uvue xatuk , e visuvong makoe , umei nesao e Vathu Senae e mei usoh pe metok . ”
02034004	Ma Mosis dei xoles hat lu mun xa lumehin . Di , ut milan , mileh xalu be nesao e Vathu Senae nggoni ngan xa Hi tehit xati mini .
02034005	Di , Iahova nggo momah tei bemei e tan e mei misoh sangas visali e bit rat his eo nan mini bit , “ Inou Iahova . ”
02034006	Di , Iahova mitavi e Mosis e bit rati bit , “ Inou , nabe Iahova , Hi xa esaeen e eheien hos di en . Hi xa tatamanon ti ni ekaten nan , e tinen di e moletin xil . Hi xa pol vuol ni hitxatien nan xil .
02034007	Reitin , nihur xat hitxatien navan itel moletin xil , horamue nae xil , havneli nae xil mun ha vuma ... navus ti va tova . Ngan xil xa lapol mikavui , langgur xoteh rae navan xil , e lapol ni tesaen xil , inou nakila nipisen eheien navan mi xil e niketeh ihos mun mi xil . E neta sav xa mak , nilepis xil ve tesaen xil xa latepol ni , e nisa pangasien imei ipurun xil , itel horamue nae xil e havneli nae xil mun . ”
02034008	Vatei takes , Mosis mot be tan e mitingeiril mini , valnaon duxoh tan
02034009	e biteni mini bit , “ Iahova , xosxa di obesi xouk venou , ma nadak kesuk tengan xouk umei itel xat xamem . Be reitin xa moletin xil ak , vatixil nggeih pupu , e uketeh ihos rilomun ni xamem li ve sexien tesa namem xil e upol ni nenemien nam ihe teviei li e rin xa namem . E uhur pilei xamem li mei muhe moletin nam xil .
02034010	Iahova bit rilomun ni mi Mosis bit , “ Xosali , inou nipol ni hitxatien te xeih tei itel mol-Isrel xil . E pe metexil , inou nipol ni holesok xil xa tellep e isav ni ngan xil xa di testal e kantri sav xil . Moletin xil vus te ut etan lipus holesok xil xa tellep xa inou , Iahova , ti nipol ni . Xil ti limesep vengan xa inou nipol ni sexien xil mei istal xa ihe tellep xa ihe tellep . ”
02034028	Mosis de rute ak del xat Iahova melengien be hanutap lu (40). E melengien e vongien , xi taxa ti neta e tamu ti neta . Xi dei sepinien te hitxatien na Hi di e hat lu ak xa be Rae He Xalu (10) na Hi .
02034029	Melele xa Mosis misuvul bemei e tan ra Vathu Senae , mileh xat Rae He Xalu (10) ak . E melele xa be visal moletin xil , xi takil ti xa valnaon minehin pupu vengan xa xi tesepin tetel xat Iahova .
02034030	E melele xa Eron del moletin xil lapusi mak , ulixil mikan e latava ti sangas visali .
02034031	E melele xa Mosis mikes viton moletin xil , Eron del eilep xil te vatimol xil lamei visali , e Mosis misepin mi xil .
02034032	Di , mol-Isrel xil mun lamei visali e Mosis misa rae xil na Hi mi xil xa Hi tesa ni mini e Vathu Senae .
02034033	Melele xa Mosis misepin bus , xi mikutaxol valnaon ni kaliko tei xa mahin xa mikila vaketeh vakital en .
02034034	E melele xil ngasen xa Mosis be Nim te Hisuen tengan vasepin vatel Iahova , xi nggur rat kaliko ak . E melele xa mistal , mei bit vuol ni holesok xil vus xa Hi tesemae ni tengan ihiteni mi moletin xil .
02034035	Melele xa moletin xil lamei tengan lapusi , lapusi xa valnaon di minahin . E melele xa misepin mi xil bus , miling rilomun ni kaliko dakoe xol valnaon duxoh melele sav xa ba tengan vasepin vatel Iahova .
02040017	Misak ni , e melengien kokot te aveti kokot te huram hu , xa be huram tei xati dutou ni melele xa latemea reling hal Isip , xil lapet Nim Tavolin na Iahova .
02040018	Mosis misak ni moletin xil laleh liei xil teni e mei lalingi e vonine del vesis teni . Di , veat del setaman xalu teni , lalihi xil tengan vasomal .
02040019	Melele xa lalihi bus , xil lalihi tavolin dakoe xol liei xil vus teni . Di , lalihi tavolin tei mun da xole nggusil nenemien xa Hi tesemae ni mi Mosis .
02040020	Bus di , mileh hat xalu xa Rae He Xalu (10) di en e ba milingi e vangit Bokis te Hitxatien na Hi . Di , misingin liei te poen xalu lube von talxatien nen . Bus di , laboh xole ni led nen xa be von esaeen na Hi .
02040021	Di , lapo Bokis te Hitxatien e ba laling de vangit Nim Tavolin . Di lalihi kaliko tei dakoe xol rute xa da en nggusil nenemien xa Hi tesemae ni mi Mosis .
02040022	Mosis biteni mi moletin xil tengan lipo vet xa ti liling holesok xil liti en e vangit Nim Tavolin , ha itat hale ra rute xa Bokis da en , e rin metu teni .
02040023	Di , Mosis miling kuh beret te sanien mi Iahova di e vet ak , nggusil nenemien xa Hi tesemae ni mini .
02040024	E rin meil , Mosis miling laet tei misoh da en xa meten be lu e he sav (7) xa upang ti ipili en .
02040025	Di , Mosis misahan met laet xil vus ak pe met Iahova nggusil nenemien xa tesemae ni mini .
02040026	Di , sangas visal kaliko , Mosis miling pesin xa lapol ni ni gol xa litin vokon en de hilaep te vet xal laet .
02040027	Di , midin vokon xil en nggusil ngan xa Iahova tesemae ni mini .
02040028	Melele xa miling kuh holesok xil e vangite , Mosis misoxolen kaliko tei nggoni puiteh te Nim Tavolin ak .
02040029	E hale te puiteh ak , xi misis moletin xil tengan lipo hor te sanien xa eilep ha lilingi en . Melele xa lalingi bus , Mosis bas vongoro tei e midin ni be sanien eo mi Iahova del xat utut uit xil nggusil ngan xa Iahova tesemae ni mini .
02040030	Di , misis xil tengan lapo pesin xa mahulong xa di lakas he xil en e lilingi e hilaep te hor te sanien e Nim Tavolin . Melele xa lalingi bus , lase oei ba en .
02040031	Lalingi mak tengan e melele xil vus xa Mosis , Eron mu natneli xil liha tengan lave Nim Tavolin mu latin sanien eo e hor teni , likila likas moten hexil mu lexil en nggusil ngan xa Iahova tesemae ni mi Mosis .
02040032	
02040033	Melele xa polien ak bus , Mosis misak ni moletin xil lalihi kaliko be vioh mikapis xol Nim Tavolin ak del hor te sanien . E hol puiteh teni , lalihi kaliko tei mun dakoe xole . Ma nggusil sexien xil ak , Mosis pol vuol ni polien xil te Nim Tavolin na Iahova .
02040034	Di , momah na Hi mei da xol rute xa di labisu del Iahova en , e miehen nan mei mise vuol ni Nim Tavolin ak .
02040035	Misak ni , Mosis misakras vahe rute xa di bisu ni Iahova en vengan xa momah nan midakoe xole , e miehen nan mise vuol ni Nim Tavolin ak .
02040036	Momah na Hi da kat dat nesao e Nim Tavolin ak . E melele xa momah mea relingi , mol-Isrel xil mun lamea , laleh holesok nae xil , e ba langgusili .
02040037	E xosxa momah ak da kat tang , ma xil mun ladi kat tang .
02040038	Ma e melengien xil vus xa di langgusil suse nae , lakila lapus momah na Iahova xa de nesao e Nim Tavolin . E vongien , biles mei be upang xa di pili .
03001001	Melele xa Iahova de Nim Tavolin , xi mikes Mosis be visali e biteni mini bit ,
03001002	“ Ha usepin mi mol-Isrel xil e usa rae navan xil mi xil usil sexien xa ti lipol ni sanien eo minou ixo en . Uhiteni mi xil uhit , ' Melele xa moletin tei isa vongoro tei ihe sanien eo minou , xi ihur buluk , sipsip , mu nani tei san .
03001003	E xosxa sanien eo nan ihe buluk , ma ihosei ngan xa be bul xa neta ti taxula . Ti , iteli imei e puiteh te Nim Tavolin tengan inou , Iahova , nipusi xa momal e rin xa nan .
03001004	Moletin ak iling hen e vat buluk ak tengan ipisen ni xa miling tesaen nan xil en . Ma melele xa buluk ak imat , inou nipusi xa moletin ak mei imal pe metok e niketeh ihos rilomun ni .
03001005	Xi ihas buluk san e rute ak ixoni xa di pol ni pe met Iahova , e nat Eron xil xa labe pris lileh re buluk ak e lipisen ni minou . Ti , livuil ni iha xat rin xil vus te hor te sanien xa de visal puiteh te Nim Tavolin .
03001006	Ti , moletin ak imulul hilbe buluk ak e ita len ni .
03001007	Ti , pris xil liso kuh ap ihe xat hor te sanien tengan lisahan upang ita en .
03001008	Ti , liling kuh vat buluk ak , koumur nen xil , itel hisi sav xil teni .
03001009	Ti , moletin ak ikas motin le buluk itel tinen xil , e pris xa di pol ni sanien ak ilehi e ha itin lelen xil vus e hor te sanien . E melele xa eas teni ihe nesao , inou , Iahova , nipongos vo sanien eo ak e nihesi nou ven . ' ”  Iahova bit kila mi Mosis sexien xil xa moletin ikila isa sanien sav xil mun ixoni sipsip , nani mu mae xil mini . Iahova biteni xa moletin xil lisa ni mi pris xil e ha lihas vin xil . Ti , litin lelen xil e hor te sanien . Sanien eo xil ak ipol ni Iahova iketeh ihos mi xil , e liti e tomat itela .
03019001	Iahova misa sepinien xil ak mi Mosis
03019002	tengan isep kila mi mol-Isrel xil bit , “ ! Xamim muhe moletin eo xil , vengan xa inou , Iahova , Hi namim , nabe Hi eo !
03019017	“ Mol-Isrel xil , iemim naat xamim ti . E xosxa moletin tei di minem misa ni mosav tei , xamim ha mumal ni tengan xamim vus munahur pangasien ti ve tesaen nan .
03019018	Melele xa mosav tei pol misa mi xamim , munasa xolesi ti mini , e munanem ti nasa mini . Eheien namim iti e moletin sav xil ixoni ngan taxa eheien namim di e xamim mun tang . Mupol ni imak vengan xa inou , Iahova , iaxa ti nilepis rin namim xil .
03020006	“ Xosxa moletin tei be reling nou e ba tengan vahur nenemien ra lingling temat tova , nipus xi ixoni ngan xa atou tei be reling tiramue nan e mei be hoeaso tei . Ma inou nipol ni ixeih mini e moletin ak nave navan ti mun .
03020007	Musa xamim minou e muhusil kes ni sexien eo xil , vengan xa inou , Iahova , nabe Hi namim e ti nilepis rin namim xil .
03020008	Xamim mulong xat rae xil navan vengan xa inou , Iahova , nabe Hi eo , ma napol ni xamim mun mei mube moletin eo xil . ”
04006022	Iahova biteni mi Mosis bitene ,
04006023	“ Melele xa Eron e natneli xil lisa tuxolxatien mi mol-Isrel xil , ti lihiteni imak lihit ,
04006024	' Iahova ituxol xat xamim e ilaxat kuh xamim .
04006025	Iahova ihos mi xamim e eheien hos nan iti mi xamim .
04006026	Iahova iketeh ihos ni xamim e iling tomat nan iti mi xamim . '
04006027	E xosxa xil lisa tuxolxatien mi mol-Isrel xil e hisok , reitin , inou nituxol xat xil . ”  Mol-Isrel xil vus latemei e vat nae xil latesa sanien eo mi Iahova . Di , Hi tesis Mosis tengan ihosei ngan xil xa latexo vatimol na Livae tengan mei litutou ni pris xil . Melele xa latepol ni rin ak bus , moletin xil vus latepol ni Anien te Tavien vengan xa ngan ak be huram xati tei xa latemea reling hal Isip . Di , momah na Iahova temea e tetel xil latehe sangas visal ut Kenan .
04013001	Iahova biteni mi Mosis bit ,
04013002	“ Ha uhosei kekes ni eilep tei ixo vatimol xil vus xa labe lu e le tei (12) na mol-Isrel xil tengan lile xus ha lipus ut xil vus tahal Kenan xa nisa ni mi xamim . ”
04013003	Misak ni , Mosis milong xat rae Iahova e bosei eilep lu e le tei (12) ra vatimol xil na mol-Isrel xil . Di , misil xil ra uruvuol tahal Paran , labe ut Kenan .
04013017	Melele xa Mosis misil rerat xil , xi biteni mi xil bit , “ Mukakao muhur xoteh kantri tahal Kenan , ti , muketeh ikapis e vathu nen xil xa di e rin .
04013018	Mule pis ut xil ak . ? Rute ak midep ? ? Moletin nen xil labe holu midep ? ? Xil langgeih mu lamerou tang ?
04013019	? Mupus ti xa ut ak bos mu misa tang ? ? Vioh mikapis xol taon nae xil mu takapis xole ti ?
04013020	? E midep e tan ak ? ? Tan ak bos tepol ni mu tavos ti ? ? Vatiei xil labe holu , mu latave holu ti ? Nenesien namem di e xamim xa muha , e melele xa mutilomun mumei , muleh ti huiei xil te tan ak itel xat xamim . ” (E melele nen ak , huit grep xil men.)
04013021	Ma moletin xil ak laba lale xuxus ni rute xil vus e kantri tahal Kenan : uruvuol tahal Saen xa de e rin xa be saot , e ba laduxoh ut Rehob , sangas visal ut Hamat , xa di rin xa be not .
04013025	Melengien hanutap lu (40) iaxa moletin te luvoluven xil ak lakakao ba lapus vuol ni kantri tahal Kenan . Di , ladilomun
04013026	ba lapus Mosis , Eron , e mol-Isrel xil vus xa di lasotil xil e uruvuol tahal Paran . Melele xa ladilomun , xil labit rerat holesok xil xa latepusi e lapisen huiei xil xa latelehi .
04013027	Xil labiteni mi Mosis labit , “ Xamem mapus rute ak bos xa bos , e tan teni polu ni hosien . E huiei teni xil xiak .
04013028	E mapusi xa moletin xil xa ladi en langgeih pupu . Taon nae xil latellep , e vioh teni xil mun xa lakapis xol xil langgeih xa langgeih . E ngan xa misa mak mu , mapus rut moletin xil xa ladi en xa latexo vatimol na Anak , xil latepiei xa latepiei .
04013029	Mol-Amalek xil ladi e rin xa be saot , e mol-Hit xil , mol-Sebus xil , del mol-Amor xil ladi e vathu xil . E mol-Kenan xil ladi sangas visal tas e ut xil xa di seri Oeisal Sodan . ”
04013030	E Kelep bemei visal Mosis pe met moletin xil , e misak tengan vasak ni moletin xil latit votei ma bit , “ ! Rava vari , va ravur rute ak ! ! Vengan xa rakila ramu len xil tang ! ”
04013031	E ngan ti sav xil xa tehe xil mi Kelep lateha labit , “ ! Rasakras ! Xir rataxeih ti tengan ravas xil . Moletin xil te rute ak langgeih lali xir . ”
04013032	Misak ni lapol ni sepinien te luvosen mikapis mi mol-Isrel xil usil ut xa ba latepusi e misak ni nenemien nae mot . Xil labiteni labit , “ Moletin xil xa ladi rute ak di lalel votei . E ngan xil vus xa ladi en latepiei xa latepiei .
04013033	Reitin , mapus ngan xil xa langgo vatimol na Navil xa vexil tellep , e manemi xa xamem mabe tereli tang manggoni titin xil . E xil mun lapus xamem mak tang . ”
04014001	E vongien nen tak , mol-Isrel xil lalonge misa holu e di ladang .
04014002	Sangas mol-Isrel xil vus laseputut ba ni Mosis del Eron labit , “ Vahos mak mu vahit ralel rati nga Isip mu ralel rati tak e uruvuol ak .
04014003	? Veneh ma Iahova bit valeh xir rave rute ak ? Moletin xil ak lihas vin xir e lileh atou nar xil itel horamue nar xil mun . ! Bos mak mu tengan ritilomun mun tang rihe Isip ! ”
04014004	Misak ni labiteni mi xil mun tang labit , “ ! Rihosei vat sav tova nar , e ritilomun rihe Isip ! ”
04014005	Melele xa Mosis xal Eron lulonge , lumot mi Iahova pe met mol-Isrel xil .
04014006	E rumali xalu mun xa lutepus ut Kenan , Sosua , nat Nun , xal Kelep , nat Sepuneh , lulonge misa , ma ludal papas eising nalu .
04014007	Di , lubiteni mi moletin xil lubit , “ ! Tan xa mapusi bos xa bos !
04014008	Xosxa Iahova imaal ve xir , xi ileh xir ha rihe tan hos ak , tan xa polu ni hosien .
04014009	Munakavitou ni Iahova ti e ulimim nakan ni moletin xil ti xa ladi e rute ak . Hi ipol ni xir ha rihas mele ni xil tang vengan xa xi dak del xat xir e xi mileh rerat holesok xil ngamu xa di misikoe xol xil . Reitin , ulimim nakan ti . ”
04014010	E moletin xil vus xa lateti labit lavov vin xatel . E vatei takes , miehen na Hi mistal ra Nim Tavolin nan pe metexil .
04014026	Iahova misepin mi Mosis xal Eron bitene ,
04014027	“ ? ! Moletin xil ak ti liseputut ni nou ha vuma ... ivus vilieh ! ? ! Inou nalong sepututen nae pipin !
04014028	Mulhit mesen sepinien navan mi xil mulhit , ' Nabit xati reitin , sexien xil xa misa xa mubit di napol ni mi xamim , sexien xil ak vari nipol ni mei istal ihe reitin e meulien namim . Inou , Iahova , iaxa di nasepin .
04014029	Xamim vus mulel e tiei namim xil kekes iti ut xil ngasen e uruvuol ak . Reitin , xamim xa di museputut ni nou , xa huram namim mileli hanutap tei (20),
04014030	munava ti e tan ak . Reitin xa natehit xati tengan nisa ni mi xamim , e munava ti en . Kelep xal Sosua kestang lalihe tan ak .
04014031	Xamim di mubiteni mubit , moletin xil te rute ak lital xat tuten namim xil . E inou , nileh horamue namim xil ha lipol ni tim sae xil iti tan xa xamim di musin ni xiak .
04014032	E xamim , mulel mutit uruvuol ak .
04014033	Horamue namim xil tit likakao votei tang e uruvuol ak huram ihe hanutap lu (40). Reitin , vengan xa munem male ni nou e hitxatien te xeih navan , ma horamue namim xil ti lilong pangas xil ha vuma ... xamim vus mulel .
04014034	Xamim mua huit tesaen namim huram ihe hanutap lu (40), huram tei te melengien kekes xil xa moletin te luvoluven namim latepus vuol ni rute ak . Mukil inou sung xiak e vatit ekaten navan .
04014035	Nabit xati nggeih xa inou nipol ni rin xil ak mi namim , moletin tesa xil xa lamei vituei e nenemien tei takes xa lisin nou e lelaxatien navan mun . Misak ni , xamim vus mulel e uruvuol ak . ' Reitin mak , inou , Iahova , iaxa di nasepin . ”
04014036	Di , e moletin xil xa Mosis tehosei xil tengan ha lipus xuxus ni tan ak , ngan xil vus xa latetilomun latemei e latesa sepinien tei xa tesa usil tan ak ,
04014037	Hi misak ni meseien tei xa eilep pupu mistal e mei bas xil lalel .
04014038	Ra ngan xil xa ba latepus xuxus ni tan ak , Sosua (nat Nun) del Kelep (nat Sepuneh) , xalu kestang lumeul ludi .
04014039	Melele xa Mosis ba bit mesen sepinien xil na Iahova mi mol-Isrel xil , xil vus ladang xa ladang .
04014040	Ma xil latamea e makoe roroh e labue xat xil tengan ha lihe kantri tahal Kenan , e rute xil xa be hu . Labe visal Mosis e labiteni mini labit , “ Xamem mamei xiak vengan matepus kil tesaen namem . Ma riha rihe rute xa Iahova tehit xati mi xir . ”
04014041	E Mosis bit rilomun ni mi xil bit , “ ? Veneh ma mudit ni ngan taxa di munggur xoteh rae xil na Iahova ? ! Musakras ha muvur tan ak !
04014042	Munaha ti , vengan xa Iahova tara ti mun visal xamim . Munamaen elu namim xil ti linahas vin xamim e vaeen .
04014043	E rute ak , muha muhisu ni mol-Amalek xil e mol-Kenan xil mun , e xil litil vin xamim ni tiei te vaeen nae xil . Xil likila lipol ni imak vengan xa mustokovein Iahova ngamu . Ma , xi mun mistokovein xamim . ”
04014044	E tave ti neta xa Mosis tesepin temak , xil laba tang e ba labe hu xil tahal Kenan tengan lavuri . Laba , neta sav xa Mosis e Bokis te Hitxatien te Xeih na Iahova ludi nga visal horao mae xil , lutnahusil xil ti .
04014045	Di , mol-Amalek xil e mol-Kenan xil xa ladi e hu xil ak , lamei labae mi xil e labas tan ni mol-Isrel xil . Io , xil langgol rerat xil labe sotin ba laduxoh rute xa lakesi ni Hormah .  Di , mol-Isrel xil xa latemeul lateti , xil ladilomun , mei langgusil Mosis xal Eron xa Iahova tehosei xalu tengan lalihe vat nae . Langgusil xalu ba vuma ... huram hanutap lu (40) mei mitavi . E xil labisu ni melengien xil holu xa te xeih e kakaoen nae .
04020001	E aveti xa diamu te huram hu , mol-Isrel xil ba lastal e uruvuol tahal Saen , e lapol ni horao mae xil di rute tei xa lakesi ni Kates xa koute teni be ' ut eo ' . E rute ak , Meriam , xa be tunahin Mosis , mat ma ladihin ni .
04020002	E ut xa ladi en , oei tovuol en . Ma moletin xil mei lakapis xol Mosis xal Eron
04020003	e laseputut ba ni Mosis labit , “ Vahos mak mu vahit xamem mun malel e he Iahova e melele xa tehas vin rut moletin namem xil e puiteh te Nim Tavolin .
04020004	? Veneh ma odel xamem tengan mei mulel e uruvuol inggak del vongoro samem xil ?
04020005	? Veneh ma otetel xamem matehe reling hal Isip tengan mamei e rute xa neta tovuol en xiak ? ? Opusi ? Inggak , anien tovuol e huiei mun tovuol . ! E oei mun tovuol xa ramu ni ! ”
04020006	Mosis xal Eron lumea ra moletin xil ak , ba lusoh e hol puiteh te Nim Tavolin . Lumot lube tan e valnaoxalu duxoh tan . Di , lupus miehen na Iahova mileluv e mei mistal mi xalu .
04020007	E Iahova biteni mi Mosis bit ,
04020008	“ Hur eitingil nam e ha uhiteni mi moletin xil vus tengan limei ut tei takes . Ti , pe metexil , usepin mi hat xa mahulong xa da iaxor tengan oei ileh istal ixo en . Ixo rin ak , xouk usa oei mi xil limu ni itel vongoro sae xil mun . ”
04020009	Ma Mosis ba , nggur rat eitingil nan ra Nim Tavolin nggoni ngan xa Iahova tehiteni mini .
04020010	Di , Mosis xal Eron lukes viton moletin xil tengan limei sangas visal hat xa mahulong xiak . Di , Mosis misepin nggeih mi xil bit , “ ! Xamim xil xa mube vat sepututen , muteong ni nou ! ? ! Midep , malipol ni oei mamim istal ixo hat ak ! ? ”
04020011	Di , Mosis milep rat eitingil nan , bas hat ni be valu , e oei tei xa mahulong mistal nggo en . Ma moletin xil vus mei lamun ni del vongoro sae xil mun .
04020012	E Iahova biteni mi Mosis xal Eron bit , “ Sexien namil pisen ni xa neketen namil e nou tapin ti vengan xa mutahusil xat naha ti xa natehiteni mi xamil tengan mulopol ni . Mak ma , mutapisen ni ti pe met mol-Isrel xil xa inou nabe eo . Ma ve rin ak , xamil musakras mulotel xil ha listal e tan xa natehit xati mi xil . ”
04020022	Mol-Isrel xil vus lamea reling hal Kates e laba lastal e Vathu Hor .
04020023	E rute ak , e haxot xati te ut Edom , Iahova biteni mi Mosis xal Eron bitene ,
04020024	“ Eron misakras vahe tan xa natehit xati mi mol-Isrel xil . Xi imat vengan xamil multesin naha xa natesemae ni mi xamil e Meribah xa koute teni be ' lasi ni ' .
04020025	Ma utel Eron xal natneli Eliesar mutihe nesao e Vathu Hor .
04020026	E rute ak , usil rerat eising te pris ra Eron , e using xol Eliesar ni . E Eron , xi imat ita nga e rute ak . ”
04020027	Ma Mosis nggusil xat naha xa Iahova tesemae ni mini . E pe met moletin xil , latoba latobe nesao e Vathu tahal Hor .
04020028	Di , Mosis misil rerat eising te pris ra Eron e mising xol Eliesar ni . E romulit vathu ak , Eron mat . Di , Mosis xal Eliesar ludilomun lumei etan .
04020029	Melele xa mol-Isrel xil langgur longeongen xa Eron mat , xil vus ladesi e ladi ve maten nan duxoh melengien hanutap tei e hexalu mun (30).
04021004	Mol-Isrel xil labe reling Vathu Hor e langgusil suse xa ba mistal e Tas te Pili . Xil lapol ni mak vengan iexil bei xa ha likapis lixo haxot te tan na mol-Edom xil . E melele ladi tamu e suse , tinexil tamure .
04021005	Ma laseputut ba mi Hi e Mosis labit , “ ? Veneh ma oteleh rerat xamem ra hal Isip e odel xamem mamei e uruvuol ak tengan malel ? E rute ak , anien e oei tovuol vari tang . ! E anien tesa ak , iemem ti tavei mun mava ni ! ”
04021006	Ma Hi misak ni tetal tesa xil lastal mi mol-Isrel xil e langas vin xil holu lalel .
04021007	Melele xa di lalel mak , moletin xil lamei mi Mosis e labit rerat tesaen nae xil mini labit , “ Xamem matenem tesa e mateseputut teha mi Iahova e minuk . Usis li mi Hi tengan ileh rerat tetal xil ak lihe reling xamem . ” Ma Mosis misis ve moletin xil .
04021008	Di , Iahova biteni mi Mosis bit ha ipol ni mavulut aean brons xa mei ihur nanao te tetal tei . Ti , iti xati ite pos tova xa teviei , ma melele xa tetal tei ingas moletin tei , xi mikila ilepet meten iha ni e mei ilonge ihos rilomun .
04021009	Ma Mosis pol ni tetal tei ni mavulut aean brons tei e miti xati de nesao e pos tei xa teviei . E ngan xil xa tetal xil langas xil , melele xa lalepet metexil ba ni tetal xa Mosis pol ni ni brons , xil mei lalonge bos rilomun .
04022001	Mol-Isrel xil laba lapol ni horao mae xil di e motan xa mahulong tahal Moab xa de seri Oeisal Sodan , e taon tahal Seriko de rin sav mun .
04022002	E melele nen ak , suv toto tahal Moab , xa hisen Balak , nat Sipor , milongeong ni rin xa mol-Isrel xil latehas vin mol-Amor xil vus latelel .
04022003	E xi del moletin nan xil , ulixil mikan pupu ni mol-Isrel xil vengan xa lapusi xa xil labe holu pupu .
04022004	Mol-Moab xil labiteni mi eilep xil na mol-Midia xil labitene , “ Tatit moletin xil ak xa mei ladi inggak , nave nousav ti , xil lia vuol ni anien xil vus xa mikapis xol xir ixoni buluk tei xa ngga vuol ni husmunae xil vus e vangit vioh tei . ” Ma suv toto Balak
04022005	misil eloheoh nan xil ba lakes Balam , nat Beor , xa be provet tei e taon tahal Pethot , xa de sangas visal Oeisal Upretis xa de tan tahal Amao . Xil laba del xat sepinien ak xa biteni mak bit , “ Tatit moletin tatei xa labe holu xa labe holu pupu langgo hal Isip e di lase sein ut xil ngasen xa ba ladi en . E taxeak , ladi ngamu sangas visal xamem .
04022006	Xil labe holu pupu lali xamem . Ma di nadak kesuk li tengan umei upol ni halesil tova iha ni xil e rin xa namem . Imak , ma xamem mukila muhas tan ni xil e muhol rerat xil lihe reling tan xil namem . Di nadak kesuk vengan xa nakila xa ngan xil xa di oduxol xat xil , tuxolxatien di bemei e meulien nae . E ngan xil xa di opol ni halesil ba ni xil , halesil ak mei mistal be reitin mi xil . ”
04022007	Melele xa eilep xil na mol-Moab xil e na mol-Midia xil laba tengan lapus provet Balam , xil laleh sanien nan xil ve halesil xa ipol ni del xat sepinien na suv toto Balak .
04022008	E provet Balam biteni mi xil bitene , “ Xosali vongien , mutit visal nou . Ti , visuvong , nihit rat naha xa Iahova ihiteni minou . ” Ma eilep xil ak ladit visal Balam .
04022012	E vongien nen tak , Hi biteni mi Balam bit , “ Onahusil moletin xil ak ti munava , e onapol ni halesil ti naha ni mol-Isrel xil ak , vengan xa tuxolxatien navan di mi xil . ”
04022013	Melele xa ut milan , provet Balam be visal eilep xil na suv toto Balak e biteni mi xil bit , “ Mutilomun muhe tim . Iahova tamaen nou ti tengan namusil xamim . ”
04022014	Ma ladilomun labe visal suv toto Balak e labit mesen ni mini xa provet Balam misin ni tengan vahusil xil .
04022015	Misak ni suv toto Balak misil rilomun ni eilep vutei xil mun xa latellep mu lali ngan xil xa lateha tetiamu .
04022016	Xil mun labe visal provet Balam e labit mesen sepinien na suv toto Balak mini labit , “ Inou nadak kesuk li tengan onamaen ti neta sav mun nasikoe xolok tengan onamei ti visal nou .
04022017	Nisa sanien xil ihe holu mu minuk , e neta eah mun xa usis nou ni , inou nipol ni minuk . Nadak kesuk li kestang tengan mei usa halesil iha ni moletin xil ak e rin namem . ”
04022018	E provet Balam bit rilomun ni mi xil bit , “ Tave ti neta xosxa suv toto Balak isa sen silva e gol xil vus xa di nim man xa mahulong minou , inou nasakras namur xoteh ti mavulut rae xil na Iahova , Hi navan .
04022019	E mutit tak e vongien ak ixoni ngan xa tua namim xil latepol ni . Imak , ma inou nikila nilong kuh naha mun xa Iahova ihiteni minou tengan nihiteni mi xamim . ”
04022020	E vongien nen ak , Hi bemei visal provet Balam e biteni mini bitene , “ Xosxa moletin xil ak lamei tengan lisisuk uhusil xil , ma uvue xatuk e uhe xamim muha . E upol kes ni naha xa inou nihiteni minuk . ”
04022021	Ut milan e makoe , provet Balam misak xat dongki san e nggusil eilep xil ak labe tan tahal Moab .  Reitin xa Hi temaen ni Balam tengan ihusil eilep xil ak tahal Moab , e Hi tepus kil nenemien na Balam xa en tehei pupu tengan vahur huit polien ve halesil xa ipol ni . Ve nenemien te hokanen nan , Hi tesil masxaxa tei nan temei tesikoe xol suse nan . Provet Balam tetotan tete dongki san e xi tenakil ti xa masxaxa tei misikoe xol suse nan . Dongki san kestang tepusi , ma tesoh kat . Melele xa tesoh temak , Balam , en tekat e temeas pangas dongki san . Sexien ak testal mini vatol , e provet Balam tetit ni ngan xa di temeas pangasi texeih .
04022028	Di , Iahova misak ni dongki ak tengan vakila vasepin , ma xi biteni mi provet Balam bit , “ ? Napol ni naha minuk ? ? Veneh ma omeas pangas nou be vatol ? ”
04022029	Balam bit rilomun ni mini bitene , “ Vengan xa xouk opol ni nabe unoun pupu pe met eilep xil ak . ! Vahit napo tiei tova taxeak , nata vinuk ni ! ”
04022030	E dongki bit rilomun ni mini bit , “ Inou nabe dongki xati sam taxa di odotan en vehakut e meulien nam . ? Midep , natepol ni sexien ak tuei minuk vatova ? ” E Balam bit rilomun ni mini bitene , “ E-e . ”
04022031	Di , Iahova maen Balam tengan vapus masxaxa nan xa misoh e suse e bue xat xi tengan ihas vini ni tiei te vaeen nan . Melele xa Balam pusi , xi mot be tan , e valnaon duxoh tan .
04022032	Di , masxaxa ak misisi nggeih bit , “ ? Veneh ma otemeas pangas dongki sam tehe vatol temak ? Natemei tengan nasikoe xol xouk vengan xa suse nam tamal ti pe met Hi .
04022033	E dongki sam pus nou e biles reling ut xa nada en be vatol . E vahit ngan xa naviles , namasuk omat e namaen dongki ak vameul . ”
04022034	E provet Balam bit rilomun ni mini bit , “ Inou napol misa pupu li . Inou natenakil ti li vari xa xouk iaxa di otesikoe xol nou e suse . E taxeak , xosxa obit tamal ti tengan nama , ma nitilomun nihe tim . ”
04022035	E masxaxa biteni mini bitene , “ Uhusil moletin xil xai e uhit kes ni naha xa inou nihiteni minuk tengan uhiteni . ” Ma Balam nggusil xat xil tang laba .
04022036	Melele xa suv toto Balak milonge xa provet Balam bemei , ba tengan vapusi e taon tahal Ar , xa de seri Oeisal Arnon xa be haxot te tan na mol-Moab xil .
04022039	Ma provet Balam nggusil suv toto Balak lube taon tahal Husot .
04022040	E rute ak , Balak bas vin buluk xil e sipsip xil mun e misa rute mi Balam del eilep nan xil xa latehe xil lateha .
04022041	E visuvong nen , suv toto Balak del provet Balam lube nesao e Vathu Bamot-Baal . E rute ak , Balam mikila vapus rut mol-Isrel xil .
04023001	Di , Balam biteni mi Balak bit , “ Upol ni hor te sanien eo inggak lihe lu e he sav (7). Ti uleh buluk lihe lu e he sav (7), e sipsip mun lihe lu e he sav (7) xa labe malohos . ”
04023002	Ma suv toto Balak pol ni nggoni ngan xa xi biteni . E xal Balam , lupol kekes ni sanien xil ni buluk e sipsip xil ak e hor te sanien xil vus .
04023003	Di , provet Balam biteni mi suv toto Balak bit , “ Xouk usoh uta tak itel xat sanien eo nam xil ak . E inou , niha nipus pisi xa Iahova mei ihisu minou . Naha kestang xa xi ipisen ni minou , inou nitilomun mei nihiteni minuk . ” Ma , mika sen tang e pungei be romulit vathu .
04023004	E rute ak , Hi mei bisu mini , e Balam biteni mini bitene , “ Inou napol ni hor te sanien eo labe lu e he sav (7), e xil kekes , nadin buluk tei del sipsip tei en . ”
04023005	Iahova misa sepinien xil mi Balam xa ha ihit mesen mi suv toto Balak .
04023006	Ma xi dilomun be visal Balak xa di tamu misoh sangas visal hor nan xil te sanien del eilep xil tahal Moab .
04023007	Balam bit kil rae xil na Hi xa biteni bit :  “ Suv toto Balak tehur nou ra vathu xil tahal Aram xa di rin xa be ist . Xi mikes nou e biteni minou bit , ' Umei usepin e rin navan . ! Usa halesil mi mol-Isrel xil ! '
04023008	? E nisa halesil mi ngan xil xa Hi tenasa ti halesil mi xil itep ? Inou nasakras nisa pangasien mi ngan xil xa Iahova tenasa ti vari pangasien mi xil .
04023009	Melele xa natete nesao e vathu , nateketeh tehe tan e natepus xil . Io , melele xa natete vathu inou natepus kil xil . Xil labe tetit moletin tatei xil xa ladi nga tasexil , e lasav ni kantri sav xil .
04023010	Vatimol xil xa lastal langgo Siekob labe holu pupu langgoni suhon . Reitin , mol-Isrel xil , lasakras lavuli xil . Melele xa meulien navan ivus , ma ieok bei xa hoxalite teni ixoni moletin na Hi tova xil ak . Ieok bei xa nimat itel tomat ixoni tova xil xa limese pe met Hi . ”
04023011	Di , suv toto Balak biteni mi provet Balam bit , “ ? Naha iaxa opol ni minou xiak ? Natehuruk otemei inggak tengan usa halesil vaha ni ngan xil xa labe elu del xat nou , e obiles sung , usa tuxolxatien mi xil . ”
04023012	E Balam bit rilomun ni bit , “ Inou nihit kes ni naha xa Iahova biteni minou tengan nihiteni . ”  Suv toto Balak nggur provet Balam ludilomun lube vathu tei mun e Balam pol ni hor lu e he sav (7) mun e midin buluk tei e nani tei e hor xil vus tengan vasis Hi vamaen ni vasa halesil tova vaha ni mol-Isrel xil . E melele nen ak mun , Iahova maen xi tengan isa sepinien te tuxolxatien kestang iha mi xil . Ngan ak testal tehe valu .
04024010	Melele xa suv toto Balak milong sepinien na provet Balam , xi bulun hen del ekaten e biteni mini bitene , “ ! Natekesuk otemei inggak tengan osa halesil vaha ni elu navan xil ak ! ! E be vatol ngamu xiak xa xouk oduxol xat xil !
04024011	! Taxeak , utilomun uhe tim ! Natehit xati tengan nisa sanien tova minuk e Iahova misak ni xouk osakras ovuri . ”
04024012	Balam bit rilomun ni mini bit , “ Natehiteni ngamu mi eloheoh nam xil xa otesil xil latemei visal nou xa
04024013	tave ti neta xa usa vuol ni silva del gol xa di nim man xa mahulong , nasakras namur xoteh rae tova na Iahova . Reitin , nasakras napol ni ti neta tova xa bos mu misa vaxo nenemien navan tang . Nakila nihit kes ni naha xa Iahova biteni minou tengan nihiteni . ”
04024014	Di , Balam biteni mi suv toto Balak bitene , ' ' Xosali nitilomun nihe visal moletin navan xil . E itiamu xa ni ha , nisa selxatien tei minuk usil naha xa mol-Isrel xil lipol ni mi moletin nam xil e melengien xil xa ti imei . ”
04024015	Di , xi misep mesen ni rae na Iahova mini bit : “ Ngan ak be sepinien na provet Balam , nat Beor , sepinien na moletin tei xa di pus kil holesok xil xa ti imei .
04024016	Ngan ak be sepinien na ngan xa di miteong kuhi ni sepinien na Hi , e nggur kilakilen nggo Hi te ut nesao . Sepinien xil ak nggo ngan xa di pus kil neta nggo metuveen xil xa Hi te Xeihen di misa ni mini . Io , xeihen na Hi mei polu e nou , e misak ni nou namot e napus kil holesok xil .
04024017	Naketeh be sotin e napus melengien xil xa ti imei , e napus kantri tahal Isrel . Napus suv toto tei xa mei istal en e xi ixoni hitu tei xa di mileluv bos kuhi mak , xi mei istal ra mol-Isrel xil e ilaxat kuh xil . Xi mei ihas vin eilep xil vus tahal Moab , e imu len moletin xil vus tahal Set .
04024018	Xi ihas vin moletin xil tahal Edom e isak ni mol-Seir lihe tovuol mun . Ileh tan nae xil mei ihe nan , e xeihen na mol-Isrel xil ita vehakut .
04024019	Xi xa mei istal ixo mol-Isrel xil ihe tan ni elu nan xil , e ihas vuol ni moletin sav xil mun e taon tahal Ir xa lameul tamu ladi . ”
04024025	Di , provet Balam mitamea e dilomun be tim san . E suv toto Balak mun nggusil suse nan ba .
04027018	Aveti vahis mei mitavi , e Iahova biteni mi Mosis bit , “ Uhur Sosua , nat Nun , xa ninin navan polu en . Utuxol xati
04027019	e upol ni mei isoh pe met pris Eliesar e pe met moletin xil vus . E melele xa opol ni mak , uke mesen ni mi xil xa xi iaxa ixolesuk .
04027020	E xeihen te lelaxatien xa di hem , usa rute mini tengan isak ni moletin xil ti lilong xati . ”
04027022	Misak ni , Mosis nggusil xat naha xa Iahova tesemae ni mini tengan ipol ni . Miling Sosua ba misoh pe met pris Eliesar e pe met moletin xil mun .
04027023	E nggusil rae xil na Iahova , Mosis duxol xati e mike mesen ni xa xi iaxa mei ixolesi .
06001001	Dutou ni maten na Mosis xa tehe eloheoh na Iahova , Iahova misepin mi Sosua (nat Nun) xa tehe he Mosis , bitene ,
06001002	“ Mosis xa tehe eloheoh navan mat tuei . Ma xosali , uvue xatuk itel mol-Isrel xil vus tengan mukakao ha muhur xoteh Oeisal Sodan e ha muhe tan xil xa inou nisa ni mi xamim .
06001003	Ixoni ngan xa inou natehit xati mi Mosis , tan xil vus xa ti mukakao en , inou nasa xil vus ngamu be namim .
06001004	Haxot xil te tan namim de uruvuol e rin xa be saot ba duxoh vathu xil tahal Lebanon xa de rin xa be not ; e Oeisal Upretis xa mahulong xa de rin xa be ist , e tan xil vus na mol-Hit xil , e ba duxoh Tas Medeterenia xa de rin xa be wes .
06001005	“ E melengien xil vus xa di omeul oda , ut xil vus xa uta en , tatit moletin tovuol mun xa mikila lavas tan ni xouk . Inou nite visaluk ixoni ngan taxa natete visal Mosis . Reitin , inou nite visaluk vehakut e ninastokoveinuk ti .
06001006	Ma upol ni nenemien nam ixeih e ulum nakan ti . Usoh ixeih vengan xa xouk iaxa uhe vat na moletin xil ak e utel xil tengan ha muhur tan xa natehit xati mi avu namim xil tetiamu .
06001007	Reitin , upol ni nenemien nam ixeih e ulum nakan ti . “ Ulaxat kuh xouk tengan uhusil rae xil vus xa Mosis , eloheoh navan , tesa ni minuk . Onasin ti rae xil ak , e holesok xil vus xa di osak tengan upol ni e rute xil vus xa uha en mei istal ihe reitin .
06001008	Vehakut uvuli Vanuvei te Rae xil , e unem usili e melengien e vongien . Ixo rin ak , ma xouk mikila upol ni naha xa ladisi di en . Imak , ma holesok xil vus xa xouk uling hem en mei ihur huite , e naha xil xa ti usak tengan opol ni mei istal ihe reitin .
06001009	“ Reitin , nabit namit rilomun ni mi xouk xa upol ni nenemien nam ixeih e ulum nakan ti . Lem namulul ti e onanem male ni xouk ti , vengan inou , Iahova , Hi nam , nite visaluk e ut xil vus xa uha en . ”
06002001	Di , Sosua misil xuxus ni moletin lu tahal Akasia . Xi misemae ni xalu tengan ha lalipus xuxus ni tan tahal Kenan , e taon tahal Seriko mak mu iaxa lalile kuhi . Melele xa ba luduxoh taon ak , xalu luba lube nim ma hoeaso tei , hisen Rehab , e lupat e rute ak .
06002002	E vongien nen tak , suv toto tahal Seriko milongeong ni xa ngan Isrel lu lumei e tan nan tengan lalole xuxus ni .
06002003	Ma misa sepinien ak ba mi Rehab bit , “ ! Moletin lu xa ludi tim sam , lumei tengan lalopus xuxus ni tan nar xil vus ! ! Leh rat xalu lalostal ! ”
06002004	E melele xa milongeong ni xa moletin xil na suv toto lamei , Rehab mileh xalu luba e mikutaxol xalu be vanut flakis xa xi teserep kuhi teti nim man nesao . Ma melele xa moletin xil na suv toto lamei lasisi , xi biteni mi xil bit , ' ' Reitin xa rut moletin xil latemei e tim savan , e inou natakil ti xa latexo xave . E melele xa meteneai tenu e sangas xa puiteh te vioh te taon vakoe , xalu luteha . Natakil ti rute xa luba en . E xosxa mutemanon muhusil xalu , ma mukila mutel xat xalu . ' '
06002005	
06002006	
06002007	Ma moletin xil na suv toto labe reling taon , e lakoe xol puiteh te vioh teni . Ba lalang ni ngan Isrel xalu ak e labe sotin ba laduxoh rute xa suse nggur xoteh Oeisal Sodan en .
06002008	Melele xa moletin te xuxusen xalu ak di lusak xat xalu tengan lalopat , Rehab be nesao tengan vasao ni xalu .
06002009	Di , biteni mi xalu bit , “ Inou nakila xa Iahova misa tan xil ak ngamu mi xamim . Moletin xil vus te kantri ak , ulixil mikan ni xamim .
06002010	Xamem matelongeong ni xa tetep iaxa Iahova tepol ni Tas te Pili temes ve xamim melele xa mutehe reling Isip . Malongeong ni rin mun xa mutehas vin Sihon e Ok , suv toto lu tahal Amor xa de rin xa be ist ni Oeisal Sodan .
06002011	E melele xa matelongeong ni , ulimem tekan pupu e himem temat vari . Xeihen xil vus namem tehe tovuol mun . Be reitin xa Iahova , Hi namim , be Hi te ut nesao e ut etan .
06002012	Xosali , mulpol ni hitxatien tei e his Iahova tengan mulipol ni ihos minou e vatimol navan xil ixoni ngan taxa inou napol ni mi xamil . Mulpol ni simeleleen tova tengan nipus kila e nike reitin e xamil ixo en .
06002013	Mulihit xati minou xa melele xa moletin namil xil limei inggak , muliteh meulien na tata navan itel nana navan , tua navan xil , hinoxoli xil , itel nae xil mun . ! Mulnamaen xil ti li linahas xamem ! ”
06002014	Ma xalu lubiteni mini lubit , “ Iahova ihur rat meulien namel xosxa malnapol ni ti neta xa mabiteni . Xosxa onaviteni ti mi moletin tova naha xa malpol ni , ma malhit xati minuk xa melele xa Iahova isa tan ak mi xamem , mupol ihos minuk , e malisoh e sepinien xil namel . ”
06002015	Rehab biteni bit , “ Mulihe vathu xil xa di iaxor tengan moletin xil na suv toto linakamet xamil ti . Mulixus muliti en melengien ihe tol ituxoh melele xa xil litilomun limei . Itutou ni , xamil mulkila sung mulhusil suse namil muliha . ” Nim xa Rehab teta en latepol ni tehisten tetel vioh te taon . Ma melele xa latsepin bus , xi miso ao tei mikitel nggo windo man , e maen rumali lusuvul lunggo en lube tan .
06002016	
06002022	Moletin te xuxusen xalu ak luba lunggus ludi vathu xil ak . Moletin na suv toto xil lalang ves xalu melengien tol , e latakamet xalu ti . Ma ladilomun labe taon tahal Seriko .
06002023	Di , moletin te xuxus en xalu ak lusuvul lumei etan ra vathu xil ak , lunggur xoteh Oeisal Sodan e ludilomun lube visal Sosua . Melele xa ba lupusi , lubit rat holesok xil vus xa testal mi xalu mini .
06002024	E lubiteni mun lubit , “ Malkila xa Iahova misa sein tan xil vus ak mi xir . Moletin xil vus te rute xil ak , ulixil mikan pupu ni xir . ”
06003005	Sosua biteni mi moletin xil bit , “ Musak moten meulien namim vengan xa , visuvong , Iahova ipol ni merekel tova mei istal pe metemim . ”
06003006	Di , biteni mi pris xil tengan lipo Bokis te Hitxatien te Xeih na Hi e litiamu ni moletin xil itela . Ma xil lapol ni nggoni ngan xa xi biteni .
06003014	E melele nen ak , anien xil e naho xil tehe tematu . E tehe melengien xati mun xa oeisal teleh texeih . Moletin xil labe reling rute xa ladi en e laba tengan lavur xoteh Oeisal Sodan . E pris xil lapo Bokis te Hitxatien te Xeih na Hi e ladiamu ni xil . E melele xa pris xil ak laba tengan laterir ni lexil vahe oeisal ,
06003015	
06003016	oei taleh ti mun . Xi ba mitihu di nga sotin vuteili , sangas visal taon tahal Adam e taon tahal Saretan . Ngan ak misak ni suse xa oei teleh en mes , e taleh ti mun vahe tas . Ma moletin xil ak lakila lakakao lavur xoteh oeisal e rute ak , sangas visal taon tahal Seriko .
06003017	E melele xa moletin xil di langgur xoteh tan xa bue , pris xil xa di lapo Bokis te Hitxatien te Xeih na Hi lasoh ladi hilaep te Oeisal Sodan duxoh melele xa moletin xil vus langgur xotehi ba laduxoh rin .
06005001	Longeongen usil rin xa Iahova tepol ni Oeisal Sodan temes tetuxoh melele xa mol-Isrel xil vus latehur xotehi mikapis e ut xil vus . Miloh ba duxoh suv toto xil tahal Amor xa de rin xa be wes te Oeisal Sodan , e ba mun duxoh suv toto xil tahal Kenan xa de sangas visal Tas Medeterenia . Melele xa lalongeong ni , xil vus , hixil mat e ulixil mikan tova tang .
06005002	Di , Iahova biteni mi Sosua bitene , “ Upol ni tiei tova ni hat xa mikan e upol ni vexahu ni malahos xil vus xa latave vexahu ti mu . ”
06005003	Ma Sosua pol ni holesok xil vus xa Iahova misemae ni mini . Xi pol ni mol-Isrel xil vus xa labe malahos labe vexahu e rute tei xa , xosali , lakesi ni Hu te Vexahu .
06005004	Tetiamu , e melele xa mol-Isrel xil latehe reling Isip , malahos xil vus latehe vexahu ngamu . E vengan xa latalong xat Iahova ti , tiramue xil vus xa latepin ni vaeen e melele nen ak , xil latelel e kakaoen nae e uruvuol . Nggoni ngan xa Iahova tehiteni , xi tenamaen xil ti tengan lipus tan xa tehit xati mi avu nae xil tetiamu , tan tei xa bos e polu ni hosien . Tesak ni , mol-Isrel xil latekakao e uruvuol huram tehe hanutap lu (40). E horamue xil xa latepes rohon ni xil latnave vexahu ti .
06005005	
06005006	
06005007	Ma horamue nae xil ak xa Iahova tepol ni xil latexoles tamexil , Sosua pol ni xil labe vexahu vengan xa latnave vexahu ti e suse .
06005008	Melele xa lapol ni vexahu ak bus , mol-Isrel xil vus ladit pe horao mae xil duxoh melele xa menuk nae xil mah .
06005009	Iahova biteni mi Sosua bit , “ Xosali , nanggur rat unounen te hal Isip ra xamim , ut xa mutehe slev xil en . ” Ma xil lakes rute ak ni ' Kilkal ' xa koute teni be ' nggur rati ' , e his ak da tak duxoh xosali .
06005010	Melele xa mol-Isrel xil ladi tamu e Kilkal , e motan xa mahulong sangas visal taon tahal Seriko , xil lapol ni anien tei xa eilep ve Anien te Tavien . Xil lapol ni e mahis e melengien hat e le tei (14) e aveti Aviv .
06005011	Melele xa ut milan , xil ba langga kokot ni anien te ut Kenan . Ladin utut uit e langga beret xa is tovuol en .
06005012	E melengien nen ak , manna takiri ti mun , e moletin xil lataxa ni ti mun . Xil langga kes ni anien xil xa meul di e tan tahal Kenan .
06006001	E taon tahal Seriko , puiteh te vioh te taon mikoe e moletin xil te vaeen ladi nga vangite e di laketeh xole tengan ngan Isrel ti nave nim . Misak ni moletin ti nave nim mu nastal reling taon nae .
06006002	Di , Iahova biteni mi Sosua bit , “ Inou di nasa rat taon tahal Seriko de hem del suv toto nen e moletin te vaeen nen xil mun .
06006003	Xouk itel moletin nam xil mukakao mukapis e taon xa eilep xiak vat takes e melengien tei , e mupol ni imak ha ituxoh melengien ihe tei e he sav (6).
06006004	E pris xil lihe lu e he sav (7) xa lileh ho sipsip xil xa labe tiramue e lihui litiamu ni Bokis te Hitxatien te Xeih na Hi . E melengien xa ihe lu e he sav (7) nen , xouk itel moletin nam xil te vaeen mukakao mukapis e taon ak ihe va lu e he sav (7) e pris xil litit ni ngan taxa ti lihui hon nae xil .
06006005	Ti , pris xil lihui ixeih vatei mun e ihe teviei . E melele xa mulonge , xamim vus mumeun ixeih , e vioh xa mahulong xa mikapis xol taon ak , rin xil vus teni ikiri lel imei e tan . Isak ni , moletin te vaeen nam xil likila lika mal lihe vangit taon ak . ”
06006006	Ma Sosua mikes viton pris xil e biteni mi xil bitene , “ Mupo Bokis te Hitxatien te Xeih na Iahova e lu e he sav (7) e xamim lileh ho sipsip xil xa labe tiramue e litiamu ni . ”
06006007	Di , misemae ni moletin xil tengan ha likakao likapis e taon tahal Seriko . E misemae ni moletin xil te vaeen tengan litiamu ni Bokis te Hitxatien te Xeih na Iahova .
06006008	E nggoni ngan xa Sosua tehiteni mi moletin xil , pris lu e he sav (7) labui hon nae xil e ladiamu ni Bokis te Hitxatien te Xeih .
06006009	Moletin xil tevaeen , vanute tei lakakao ladiamu ni pris xil , e vanute tei mun lakakao ladutou ni Bokis te Hitxatien te Xeih ak . E pris xil dit labui hon nae xil .
06006010	E Sosua misemae ni moletin xil tengan linameun ti mu e linahit ti sepinien ituxoh melele xa xi ihiteni .
06006011	Ma mol-Isrel xil langgusil ngan xil xa lapo Bokis te Hitxatien te Xeih na Iahova e lakakao lakapis taon ak va tei takes . Di , ladilomun labe rute xa latepol ni horao mae xil en e ladi en e vongien ak .
06006012	Ut milan e melengien xa be lu nen , e makoe roroh , pris xil lapo Bokis te Hitxatien te Xeih na Iahova .
06006013	Moletin xil ak lakakao langgusil hisit sexien xa latepol ni tetiamu : vanut moletin te vaeen tei lakakao ladiamu , e rut pris xil labui hon nae xil e langgusil xil . Di , rut pris xil mun lapo Bokis te Hitxatien te Xeih na Iahova , e vanut moletin te vaeen tei mun langgusil ngan xil vus ak . E melele xa di lakakao , pris xil dit labui hon nae xil .
06006014	E melengien xa be lu xiak , lakakao lakapis taon ak be vatei takes . Di , ladilomun labe horao mae xil . Xil lapol ni mak ba duxoh melengien xa be tei e he sav (6).
06006015	Ut milan e melengien xa be lu e he sav (7), xil latamea e lakakao lakapis e taon ak e langgusil hisit sexien xa latepol ni e melengien sav xil . E melengien ak kestang , xil lakakao lakapis e taon ak be valu e he sav (7).
06006016	E melele xa lakakao lakapis taon ak be valu e he sav (7) ngamu , pris xil labue xat xil tengan lihui kor ni hon nae xil . Di , Sosua mikei nggeih ba ni moletin xil bit , “ ! Mumeun ihe nesao vengan xa Iahova tesa taon ak mi xir ngamu !
06006017	Taon ak e holesok xil vus xa di en , mumu len ni ixoni sanien eo tei mi Iahova . Rehab kestang itel ngenen xil , munahas vin xil ti vengan xa xi tesoson moletin nar xalu . ”
06006020	Ma , melele xa pris xil labui hon nae xil , moletin xil lalonge e lameun be nesao . E melele xa lapol ni mak , rin xil vus te vioh xa mahulong te taon ak mikiri lel e moletin tevaeen xil na mol-Isrel xil laka mal labe vangit taon ak e langguri be nae .
06006021	Del tiei nae xil te vaeen , lamu vin holesok xil vus te taon ak lalel : tiramue xil e atou xil ; tutut horamue xil e mometu xil ; buluk xil , sipsip xil e dongki xil mun . Reitin , neta tovuol xa vameul .
06006022	Melele xa moletin xil di lapol ni mak , Sosua ba biteni mi moletin xalu xa luteluvoluv mei lutepus tan ak bit , “ Mulihe nim ma Rehab , e multela itel ngenen xil ixoni ngan xa multehit xati mini . ”
06006023	Ma luba ludel Rehab del tamen , ninen , e ngenen xil vus . Ludel xil labe reling von vaeen e ba luling xil e haxot te rute xa mol-Isrel xil latepol ni horao mae xil en .
06006024	Di , mol-Isrel xil laleh holesok xil xa lapol ni ni gol , silva , brons e aean , e laso viton ni del holesok sav xil na Iahova e Nim Tavolin man . Di , lasupang ngga taon ak e upang ngga len ni del holesok xil vus xa di en ba duxoh tan vari .
06006025	E Rehab del ngenen xil , Sosua tesikoe xol meulien nae vengan xa xi tesoson moletin nan xalu xa tesil xalu tengan lalipus xuxus ni taon tahal Seriko . E vatimol xil na Rehab di ladit vituei del mol-Isrel xil duxoh xosali ak .  Di , Sosua e mol-Isrel xil labae del mol-Kenan xil e rin tei te kantri ak ba duxoh rin sav . Moletin holu te rute ak , lamu vin xil . E rut moletin xil xa lamaen xil lameul , xil lapol ni holesok xil hao xa tamal ti mi mol-Isrel xil . Melele xa lapol ni vaeen bus , Sosua miti tan ak mi vatimol xil na mol-Isrel xil xa labe lu e le tei (12). E mol-Isrel xil laba e rute savsav xil ba ladi e metimal xil xa mol-Kenan xil latepol ni . Huram holu mei mitavi , di , Sosua mikes viton mol-Isrel xil lamei mun visali .
06024001	Sosua mikes viton vatimol xil vus na mol-Isrel xil tengan limei visali e hal Sekem . Xi misilasil mi eilep xil tengan limei pe met Hi : elda xil , vat na moletin xil , moletin xil te lepisien , e vat xil na moletin te vaeen xil mun .
06024002	Melele xa xil vus mei ladi vituei , Sosua biteni mi moletin xil bit , “ Iahova , Hi na mol-Isrel xil , di biteni mak bit , ' Tetiamu tamu nousav , avu namim xil lateti e kantri tahal Mesopotemia xa tete rin sav te Oeisal Upretis . E melele xa lateti en , di latemot mi hi sav xil . Tei e avu namim xil ak , hisen Terah , tame Ebraham xal Nahor .
06024003	Di , natehur Ebraham xa tehe avu namim ra tan e rin sav te Oeisal Upretis . Di , natetela teha tetuxoh tan tahal Kenan . Di , natesa natneli mini , hisen Aesak , xa vatimol xil na Ebraham latestal latexo en .
06024013	' Inou natesa tan e taon xil xa tellep mi xamim . E xosali , xamim mudi bos e nim xil e taon xa mutnapol ni ti , e di mungga huit grep e huit olip xa nggo tan xa mutnalih ti neta en . ' ”
06024014	Sosua biteni mun mi xil bitene , “ Taxeak xa iha , muhusil xat Iahova itel eheien namim e mumot mini vehakut . Mustokovein hi savsav xil xa avu namim xil tetiamu di latemot mi xil e kantri tahal Mesopotemia e Isip . Reitin , muhusil xat Iahova e mumot mini kestang .
06024015	Xosxa iemim ti navei muhusil Iahova , xosali , muhit rati xa ti muhusil xat naha : hi xil xa avu namim xil tetiamu latemot mi xil e kantri tahal Mesopotemia ; mu hi xil na mol-Amor xil xa mudi e tan nae xosali . ! Reitin , muhit rati xa ti muhusil hi eah ! E rin navan e rin na ngan navan xil , xamem muhusil xat Iahova e mumot mini kestang . ”
06024016	Di , moletin xil labit rilomun ni mini labit , “ ! Xamem masakras vari tang mastokovein Iahova tengan mamot mi hi savsav xil !
06024017	Vengan xa Iahova , Hi namem , xi teleh rat xamem tetel tamemem xil ra he mol-Isip xil , rute xa matehe slev xil en . Xamem matepus merekel xil xa xi di tepol ni . E rute xil vus xa maba en e kantri xil xa maka pasi , xi tesikoe xol xamem .
06024018	Melele xa di matemei e tan ak , matepus xati ni metemem xa Iahova tehol rerat mol-Amor xil vus e vanut moletin sav xil mun xa lateti en tengan xamem muti e vonine . Misak ni xamem mun muhusil xat Iahova e mumot mini kestang vengan xa xi be Hi namem . ”
08001001	Tetiamu , e melengien xil xa Iahova tesa eilep xil mei latetutou ni mol-Isrel xil e latelepis rin nae xil vengan xa suv toto nae tehe tovuol tamu , mae kekaten tei xa eilep tekapis e tan tahal Isrel . Ma moletin tei tahal Betlehem e tan na mol-Sudah xil , xi tehe kantri tahal Moab , hisen Elimelek . Xi texo vatimol xa mahulong na Efrat . Xi teha tetel atou nan , xa hisen Noume , e tetel horamue lu nalu , xa hisealu Malon e Kilion . Xil ba lateti huram vahis e rute ak .
08001002	
08001003	E melele xa lateti rute ak , Elimelek temat , ma Noume teta tasen tang tetel horamue nan xalu .
08001004	Di , horamue xalu ak luteteli mi atou lu tahal Moab , hisealu Oripa e Rut . Melele xa huram hexalu (10) mei tetavi ,
08001005	Malon xal Kilion mun lutelel . Ma , Noume tetat temak tang , tiramue nan e horamue nan xalu mun latehe tovuol .
08001006	Aveti vahis mei mitavi , e Noume milongeong ni xa Hi di duxol xat moletin nan xil nggo rin xa di misak ni anien sae xil di meul bos rilomun . Misak ni , Noume bue xat xi tengan ihe reling kantri tahal Moab itel havnahin xalu .
08001007	Xatel vus latobituei latoba tengan latotilomun latohe tan na mol-Sudah xil . E melele xa di latoba ,
08001008	Noume biteni mi xalu bitene , “ Multilomun mun tang mulihe visal ninemil xati xalu . Inou nasis tengan Hi ipisen hosien mi xamil ixoni ngan taxa mutepisen ni minou tetel horamue navan xalu xa lulel tuei .
08001009	Nasisi mun xa Hi ipol ni xamil mikila muliteli rilomun e mulikamet hosien itel tiramue hu tova . ” Di , Noume maheah xat xalu tengan vastovokein xalu e vaha . E xalu di lumuis
08001010	e lubiteni mini lubitene , “ ! Misakras li malherelinguk ! Xamel malhusiluk , ratiha ratiti vituei itel moletin nam xil . ”
08001011	E Noume bit rilomun ni mi xalu bitene , “ Havuxahin xalu , bos mak mu xa mutitlomun muliha . ? Veneh ma mubit mulhusil nou ? ? Munemi mubit inou nikila nipes horamue lu mun tengan muliteli mun itel xalu ?
08001012	! E-e ! ! Muliha ! Inou nabe tovolih pupu tengan nateli rilomun . ? Tave ti neta xosxa inou nanemi namit nikila niteli mun xosali tang , e nipes horamue lu mun ,
08001013	xamil mulkila multatil xalu ha vuma ... lalomatu lalopin ni tetelien ? E-e , ngan ak misakras vastal vamak . Havuxahin xalu , xos mulkila mulikamet hosien mu e meulien namil , e inou nasakras . Mulnahusil nou ti ! E meulien navan , napus pangasien holu vengan xa he Iahova di nggeih da xat nou . ”
08001014	Xalu lumuis vatei mun . Di , Oripa maheah xat avu sasa nan , misep lingi , e ba tengan vatilomun vahe visal vatimol nan xil . E Rut , xi miteli en nggeih , en titavei vahe relingi .
08001015	Ma Noume biteni mini bitene , “ ? Rut , pus ti ? Tumahin di dilomun tengan vahe visal moletin nan xil e hi nan xil . Xouk mun uhusili muliha ha upus vatimol nam xil .
08001016	E Rut bit rilomun ni mini bitene , “ ! Onasil nou ti tengan name relinguk ! Umaen ni nou li nihusiluk . ! Rute xave xa uha en , inou mun niha en ! Rute xave xa uta en , inou mun nita en . Moletin nam xil , lihe moletin navan xil mun . E Hi nam , ihe Hi navan mun .
08001017	Rute xave xa umat en , inou mun nimat en , e litihin nou e rute ak . Nasakras namaen neta tova vahur rat nou ra xouk ha vuma ... tei ralu imat . ! Ngan ak be hitxatien navan e Iahova isa longpangasien te xeih mei iti xat nou xosxa nihur xotehi ! ”
08001018	Melele xa Noume pus kila xa Rut , nenemien nan nggeih tengan ihusili , xi tasak ti mun tengan vasila vahe relingi .
08001019	Ma xalu lukakao vuma ... ba luduxoh metimal tahal Betlehem . E melele xa be lustal , moletin xil vus te rute ak latemanin ni xalu . E atou xil lamesep pupu e labitene , “ ? Noume mak xiak ? ”
08001020	E Noume bit rilomun ni mi xil bitene , “ Munakes nou ni ' Noume ' ti li mun . Mukes nou ni ' Mara ' vengan xa Iahova pol ni meulien navan polu ni pangasien .
08001021	Melele xa natehe reling rute ak , heok xalu tepolu ni hosien , e taxeak , Hi nggur rilomun ni nou namei del heok hon tang . ? Veneh ma mukes nou ni Noume vengan xa Hi te Xeihen di pol ni nggeih pupu minou e misa pangasien minou ? ”
08001022	Nggo sexien ak , Noume nggo kantri tahal Moab e dilomun bemei Isrel del havnahin Rut , xa be ate-Moab . E melele xa mei lustal e metimal tahal Betlehem , bale mun be tematu e naho sa moletin xil .
08002001	E Betlehem , eilep tei da en xa holesok nan holu , hisen Boas . Xi nggo vatimol xati na Elimelek , tiramue na Noume .
08002002	Vatei , Rut misis Noume bit , “ Umaen nou nihe naho tova tengan nileh viton bale xil xa moletin te polien xil laki rasi di nga tengan mei ihe anien aralu . Xos nikila nikamet moletin tova xa imaen nou nipol ni e naho san . ” Ma Noume maen ni bit , “ Havuxahin , bos tang , ha upol ni . ”
08002003	Ma Rut ba be naho tei e di pol dutou ni moletin te polien xil e di mileh viton bale xil xa xil laki rasi di nga . E Rut , xi takil ti xa naho xa di pol en sa Boas xa nggo vatimol xati na Elimelek , tiramue na Noume .
08002004	Tavehi , Boas nggo metimal tahal Betlehem e mei mistal mi moletin te polien nan xil e mikei ba ni xil bit , “ ! Iahova iti mi xamim ! ” Ma xil labit rilomun ni mini labit , “ ! Iahova ituxol xatuk mun ! ”
08002005	Di , Boas misis vat te polien nan bit , “ ? Atul maxoe xai na visi ? ”
08002006	Ma vat ak bit rilomun ni mini bit , “ Atou xai tahal Moab , e be xal Noume iaxa lumei .
08002007	Xi misis nou tengan nimaen ni ha ti ihusil moletin te polien xil e ti ileh viton bale xil xa laki rasi di nga . Xi temei makoe roroh tamu e di ni polien duxoh taxeak . Xi ba mingel vuteili tang pe horao . ”
08002008	Di , Boas ba misepin del Rut bit , “ Ei , atuli . Uteong ni nou , ieok bei tengan upol e naho savan sangas visal atou te polien xil navan . Onaha ti mun naho na mosav tengan oleh viton bale en .
08002009	Rute xave xa xil ti lipol en , xouk mun utat visal xil . Nasep xol moletin navan xil tuei tengan linapol ti nasa minuk . E xosxa meruru iatuk , ma uha umu ti oei e valoei xa langgutihi tuei di . ”
08002010	Melele xa Rut milonge mak , mitingeiril be tan e valnaon duxoh tan . Xi bit rilomun ni mi bit , “ ? Veneh ma di onem pupu usil nou ? ? Veneh ma di osak kuh moletin tei xa nggo kantri sav ? ”
08002011	Boas bit rilomun ni mini bitene , “ Inou nalongeong ni sexien hos xil xa otepisen ni mi avu sasa nam melele xa tiramue nam temat . Nakila xa xouk oteheling tamom e ninom e kantri xati nam tengan mei odi mi moletin xil xa otnakil ti xil tetiamu .
08002012	Nasis mi Iahova tengan isa xoles hosien xa otepisen ni mini . Reitin , Iahova , Hi na mol-Isrel xil , isa sanien tei xa ihos pupu minuk , vengan xa xouk oteling nenesien nam en tengan ilaxatuk e isikoe xol meulien nam . ”
08002013	Di , Rut bit rilomun ni mini bitene , “ O eilep navan , xouk obos pupu minou . Neta sav xa inou natapin ti tengan name atou te polien tei nam , xouk osepin kuhi minou e odal rat nenemien navan . ”
08002014	E piniae , melele xa di langganien , Boas biteni mi Rut bitene , “ Amei visali xamem , a ti beret e usa ni ihe sup ak . ” Ma xi dotan del moletin te polien xil , e Boas misa rut bale xa ladin ni meses mini . Xi ngganien pipin , di miserep kuh anien an xa ngga lingi ba di .
08002015	Melele xa Rut dilomun ba tengan vapol , Boas misel xat moletin te polien nan xil bitene , “ Mumaen ni ileh viton bale e rute xil vus xa ien bei . Tave ti neta xosxa ileh rerati ra vanute xil xa mubar vitoni ngamu di , munasep xole ti .
08002016	E tei mun , bos xa muleh rerat ti bale ra vanute xil e muson ni ihe tan tengan atou ak mei ti ilehi . ”
08002017	Ma Rut mileh viton bale e naho ak ba duxoh mahis . E melele xa bas rerat utute , mikameti xa utute xil vus xa miso vitoni , kilo nen be lu e le (12 kg) .
08002018	Mileh utut bale xil ak dilomun be tim e ba pisen ni mi avu sasa nan . Di , rut anien xa teserep kuhi , ngan ak mun , Rut misa ni mini .
08002019	Melele xa Noume pusi , mitemanin e misisi bitene , “ ? Xosali , oleh viton utut bale xil ak ingga xave ? ? Naho sasi vari iaxa xouk otepol en ? Tuxolxatien na Hi iti mi moletin xa pusuk e pol bos minuk mak . ” Ma Rut biteni mi Noume bit , “ Natepol e naho sa moletin tei xa hisen Boas . ”
08002020	Noume mikei nggeih bitene , “ ! Tuxolxatien na Iahova iti mini ! Iahova di pisen hosien nan mi ralu xa rumeul rudi e mi tiramue naralu xalu xa lulel ngamu . Moletin xai nggo vatimol xati na tiramue naralu xalu . E nggusil sexien na mol-Isrel xil , xi iaxa ilaxat kuh rin xil naralu . ”
08002021	Ma Rut bitene , “ E ngan bos mak mu , xi biteni minou bit tit nileh viton bale itel moletin te polien nan xil ha ituxoh melele xa lileh vuol ni bale ra naho san xil . ”
08002022	Noume biteni mi Rut bitene , “ O havuxahin , bos mak mu xa xouk tit upol itel atou xil xa di lapol e naho sa Boas . Vengan xa xosxa upol e naho sa mosav , moletin tova ipol isa minuk . ”
08002023	Ma Rut pol del xat atou te polien xil na Boas ba vuma ... duxoh melele xa laleh vuol ni bale , e dutou , laleh uit mun ra naho xil vus san . E Rut nggulehi dat visal tova nan .
08003001	Vatei , Noume biteni mi Rut bitene , “ Havuxahin , bos xa nikamet tiramue tova tengan muliteli e ilaxat kuh xouk .
08003002	? Onem xat Boas , moletin xa di otepol tetel atou te polien nan xil ? Xi nggo vatimol na tiramue naralu xalu . Ma uteong kuhi , xosali mahis , xi iha ihas rerat utut bale ra valite .
08003003	Ma uha uxul , using ihos e uhas ti vokon e xouk . Ti , uhe von polien nan , e onapol ni ti xa xi nakila xa xouk ode rute ak . Utatil melele xa xi ianien e imu ti uaen ivus
08003004	e upus xat kuh rute xa xi ha ipat en . Melele xa xi ipor vovong , uha ulat kutei man e ha upat uting xat kaelen tengan ipisen ni xa usisi tengan ilaxat kuh rin xil nam . Ti , xi sung ihit naha xa xouk upol ni . ”
08003005	Rut bit rilomun ni mini bitene , “ Inou nipol vuol ni neta xil vus xa obiteni minou tengan nipol ni . ”
08003006	Ma Rut be von polien na Boas , e pol ni nggoni ngan xa tova nan tehiteni mini .
08003007	Melele xa Boas ngganien e mu uaen bus , xi milonge bos . Di , be visal seri tetit bale xa mitihu di e ba pat . Melele xa xi por vovong , Rut mika merou ba , milat kutei man e ba pat miting xat kaelen .
08003008	E hilaep te vongien , Boas mesep ni neta tei . E melele xa mea biles , pusi xa atou tei di pat e di miting xat kaelen .
08003009	Ma misisi bit , “ ? Ei , xouk visi ? ” E Rut bit rilomun ni mini bit , “ Inou Rut li tang , atou te polien nam . Suv , xouk obe tei e vatimol na tiramue navan xa mat tuei . Misak ni , nggusil sexien namim xil , xouk iaxa ulaxat kuh rin xil navan , e ukila uhur nou mei nihe atou nam . ”
08003010	E Boas bit rilomun ni mini bit , “ Rut , Iahova ituxol xatuk . Di opisen sexien xa bos mi vatimol namem xil xa be eilep mak mu mili naha xa di opisen ni mi tova nam xa be tunau namem . Xouk , vongite xa ova olang ni tiram maxoe sav tova ngamu , ngan xa holesok nan holu mu ngan xa holesok nan tovuol , e xouk otapol ni ti .
08003011	Ma xouk onanem ti nahe holu usil naha xa istal . Inou nipol vuol ni holesok xil xa otsis nou ven tengan nilaxat rin xil nam vengan xa xouk obe atou tei xa moletin xil vus lapus kil hosien nam .
08003012	Reitin mak xa inou nabe ngan xa ilaxat kuh rin nam xil vengan xa nabe vatimol xati na tiramue nam xa temat e nakila nihuruk e nilaxatuk . E moletin tei mun de vatimol namem xa xi mak mu be sangas ni tiramue nam , e xi mikila itiamu ni nou tengan ihuruk e ilaxat rin xil nam . E xos ien ti navei , ma inou sung nipol ni .
08003013	E vongien ak , bos xa uta tak . Ti , sangas ut ilan , ma ralikameti e ralikila xa xi en ihei tengan ilaxatuk mu en ti navei . Xos en ihei , ma bos , e xos en ti navei , ma inou nabiteni reitin pe met Iahova xa inou sung , nihuruk e ti nilaxatuk . E vongien ak , upat uta tak ituxoh makoe . ”
08003014	Ma Rut pat miting xat kaelen duxoh makoe . E makoe roroh tamu , xi mitamea tengan vaha , vengan xa Boas ien ti tavei moletin xil lakila xa atou tei temei tepat e von polien ak .
08003015	E diamu xa bit vaha , Boas biteni mini bitene , “ Hur rat kot nam e uten ni itak . ” Melele xa Rut miteni , Boas mirang utut bale xa kilo nen duxoh hanutap tei e hexalu mun (30 kg) ba en . Di , dutou ni po rati de vatuvun e Rut poe dilomun be tim . E Boas , xi be metimal .
08003016	Melele xa Rut duxoh tim , tova nan misisi bit , “ ? Havuxahin midep ? ” Ma Rut bit vuol ni holesok xil xa Boas biteni mini .
08003017	E Rut biteni mun mini bitene , “ E xi ien ti tavei xa heok vaka hon melele xa nadilomun namei tim mei napusuk , ma misa utut bale xil ak xa kilo nen be hanutap tei e hexalu mun (30 kg) minou . ”
08003018	Noume bit rilomun ni mini bitene , “ Onanexo ti . Utatili tengan upus ti xa rin ak istal itep , vengan xa Boas misakras vangel ha vuma ... imal ni rin xil vus nam . ”
08004001	E makoe ak , Boas ba dotan e von totanen xa de sangas visal puiteh te vioh te metimal tahal Betlehem . Di , Boas pus moletin xa di tesep usili bit xi be sagas mu ni tiramue na Rut . Melele xa Boas pusi xa di mikakao tengan vali , mikesi bit , “ Tua navan , amei mu , totan ti inggaxalei . ” Ma moletin ak bemei dotan visali .
08004002	Di , Boas ba mikamet eilep xil labe hexalu (10) tengan limei liteong ni rin nalu . Melele xa xil vus lamei vituei ,
08004003	Boas biteni mi tua nan ak bit , “ Noume xa dilomun nggo kantri tahal Moab bemei , xi ien bei vapos ni tan xil na tiramue nan Elimelek xa tehe vatimol tei naralu .
08004004	E inou nanemi momal xa nisep kila minuk . Ma xosxa xouk iem ihei , ma ukila uxale pe met ngan xil xa ladotan ladi xiak . E xosxa iem ti navei , ma uhiteni , vengan xa xouk obe sangas mu mi tiramue na Noume mili nou e ukila uxal rat tan ak itiamu . E xosxa onaxale ti , ma inou sung nixale . ” E moletin ak bit , “ E-e , inou nixale . ”
08004005	Di , Boas biteni mini bit , “ Bos pupu . E melengien xa uxal rat tan ak ra Noume , uhur tunau Rut mun xa be ate-Moab . Imak , ma muimol namil ikila ihur tan e holesok sav xil na tiramue na Rut xa mat tuei tengan vatimol nan navop ti . ”
08004006	Melele xa moletin ak milonge mak , bit rilomun ni mini bitene , “ Ve rin ak , inou ninaxal ti tan ak , vengan xa inou nasakras nasa rati mi horamue xati navan xil vahe nae . Itep , ma xouk tang uxale , inou ieok ti tavei mun . ”
08004007	(E melele nen ak , sexien na moletin xil mak : melele xa labit lapos ni tan tei mu neta sav tova , ma moletin xa tan nan ileh rerat sandel tei nan , e isa ni mi ngan xa ixale . Sexien ak ipisen ni xa lasep maen ni ngamu tengan lixal rat tan ak.)
08004008	Ma melele xa moletin ak maen tan ak mi Boas tengan vaxale , xi mileh rat sandel nan e misa ni mini .
08004009	Di , Boas di bithiteni mi eilep xil e ngan teisav xil mun bitene , “ Xamim vus mupus rin xa mistal xosali xa inou nanggal rat holesok xil vus ra he Noume xa tehe na Elimelek del horamue nan xalu xa hisealu tehe Kilion e Malon .
08004010	E rin tei mun , nihur Rut mun , ate-Moab xa teteli tetel Malon tetiamu , mei ihe atou navan . Nggoni sexien nar , muimol namel xa ihe malahos ikila ihur xat holesok xil vus xa vahe na Malon . Ngan ak isak ni vatimol xil na Elimelek navop ti , xil lixulehi liti visal xir e melengien xil xa ti imei . Xamim vus mupus naha xa mistal taxeak . ”
08004011	Eilep xil e moletin sav xil mun labiteni mini labitene , “ Io , xamem mapus holesok xil xa mistal xosali . Xamem musis mi Iahova tengan ipol ni atou ak xa mei iti e tim sam mei ixoni Resel xal Leah , xa lutpes horamue xil holu na Siekob xa mei labe vatimol xil xa eilep tahal Isrel . E musis mun tengan Iahova ipol ni xouk uhe eilep tei xa moletin xil xa langgo vatimol na Efrat limerere ni . Reitin , xi isa his tei minuk xa ihe eilep e metimal nar tahal Betlehem .
08004012	Horamue xil xa Iahova isa ni minuk ixo ate maxoe ak lipol ni vatimol nam ixoni vatimol na Peres , nat Sudah xa Tamar telingi . ”
08004013	Ma Boas nggur Rut mei be atou nan e Iahova duxol xati . Ma xi di ni tuvava tei , e ngguri be malahos .
08004014	Atou xil labiteni mi Noume labit , “ ! Rapet rat his Iahova ! Xosali , xi misa havmali tei tengan ti ilaxatuk melele xa mei uhe tovolih . Horamue ak imei ihe eilep tei e Isrel .
08004015	Havmahin , eheien nan eilep pupu e xouk . Holesok xil vus xa pol ni minuk bos mak mu mili naha natumali xil lakila lapol ni minuk , neta sav xa xil lave lu e he sav (7). Horamue xa tehuri isak ni meulien nam ihe neta hu rilomun , vengan xa melele xa umei uhe tovolih kuhi , xi ikila ilaxatuk . ”
08004016	Ma Noume po rat tuvava ak , bulu xati e di milaxati .
08004017	Atou xil xa ladi sangas mi xil lamei laling his tuvava ak be ' Ovet ' . Labiteni mi moletin xil vus labit , “ Tutut horamue tei , lapesi ve Noume . ” Melele xa Ovet ak mei matu , xi mei be tame Tiese , xa mei be tame suv toto Deved .
08004018	E ngan ak be vatimol xa testal texo Peres : Peres tehe tame Hesron .
08004019	Hesron tehe tame Ram xa tehe tame Aminatap .
08004020	Aminatap tehe tame Nason xa tehe tame Salmon .
08004021	Salmon tehe tame Boas xa tehe tame Ovet .
08004022	E Ovet tehe tame Tiese xa tehe tame suv toto Deved .
09001001	Vatei , e taon tahal Ramah xa de vathu xil xa di tan tahal Efrem , moletin tei teta en , hisen Elkanah . Xi tehe nat Seroham , xa tehe nat Elihu , xa tehe nat Tohu , xa tehe nat Sup , xa testal texo vatimol xa mahulong na Efrem .
09001002	Elkanah , teleh atou tehe lu , Hanah xal Peninah . Peninah tepes horamue xil e Hanah tenapes ti .
09001003	E huram xil vus , Elkanah tetel nan xil latexo taon tahal Ramah e labe taon tahal Saeloh tengan xi ti imot mi Iahova ti isa sanien nan xil mini . E rute ak , pris lu luteti en , hisealu Hopni xal Pinias xa lutehe nat pris Ilae .
09001004	E melele xil ngasen xa Elkanah tesa sanien nan , nggusil sexien nen , rute teha mi Iahova , rute teha mi pris xil , e rute xa tehe an . Di , xi teseti mi ngan xil xa ladi nim man . Mi Peninah e horamue e atuli nan xil , xi di teseti momal e xil vus .
09001005	E ngan xa tesa ni mi Hanah tehe eilep mak mu , vengan xa eheien nan teti en teli , tave ti neta xa Iahova tasikoe xole tengan napes ti horamue .
09001006	Peninah xa bit xi mak mu mili Hanah , xi tesak purun ni e tepol ni unounen mini vengan xa Iahova tepol ni tehe lumalum .
09001007	Peninah di tepol temak mini e huram xil ngasen . E melele xa di latehe Nim Tavolin na Hi , Peninah tepol ni Hanah telonge tesa teha vuma ... temuis e tehit naxanian ti .
09001008	E melele xa tiramue nan , Elkanah , di tepusi temak , tesisi tehit , “ ? Hanah , midep ? ? Di omuis veneh ? ? Veneh ma obit onaxanian ti ? ? E pe metom , inou natavos ti vali ngan xa horamue nam xil lave holu ? ”
09001009	Vatei , latehe Saeloh e latesa sanien nae e Nim Tavolin na Iahova . E melele xa langganien bus , Hanah mitamea e be vangit Nim Tavolin na Iahova tengan vasis . E melele nen tak , pris Ilae di dotan e von totanen nan sangas visal puiteh e pusi .
09001010	Hanah milonge misa pupu , e melele xa di misis mi Hi , di muis .
09001011	Hanah pol ni hitxatien tei xa nggeih del Hi bit , “ ! O Iahova , uketeh upus nou li xa nabe atou te polien nam ! Uketeh upus longpangasien navan li , e iem isae e nou . ! Iem nabong ni nou ti li ! Nabit xati minuk xa xosxa usa tuvava tova xa ihe malohos minou , ma nisa rilomun ni minuk ihe eo e meulien tevi nan . E nipisin ni ihe reitin ixo rin xa ti vari li ninakot hilin . ”
09001012	Hanah di misis mak be nousav e misep nunu tang . Vulongen di minggelial e tangalen teni tastal ti . Misak ni , pris Ilae xa di mile mah xati minemi bit Hanah mumun .
09001013	
09001014	Ma biteni mini bit , “ ? Opol ni sexien te munien ak ha vuma ivus vileh ? ! Bus tak ! ! Munien nam valel ! ”
09001015	E Hanah bit rilomun ni mini bitene , “ E-e , inou natamu ti oei te xeih . Nada misa , e di nasis nabit rat longpangasien navan mi Iahova .
09001016	Onanemi ti onahit inou nabe atou tei xa misa . Di nasis mak vengan xa tinok pangas e nalonge misa holu pupu . ”
09001017	Ma Ilae biteni mini bit , “ Uha itel tomat , e nasis mi Hi tahal Isrel tengan isa naha xa xouk otetak kesi ven . ”
09001018	Hanah bit rilomun ni mini bitene , “ Namesuk . E dit unem ihos minou li . ” Di , mistal ba e talonge ti mun vasa , ma mingganien vuteili .
09001019	Ut milan makoe , Elkanah del nan xil lamea tamu nousav e labe Nim Tavolin na Hi . E melele xa lamot mi Iahova bus , ladilomun labe tim sae e taon tahal Ramah . Melengien vahis mitavi , Elkanah pat del atou nan Hanah , e Iahova misa huit sisen nan mini .
09001020	Ma xi di ni tuvava e milingi be malohos . Di , miling hisen be ' Samuel ' xa koute teni be ' nasis Hi ven ' , vengan biteni bit , “ Inou nasis Iahova ven . ”
09001021	Di , e melengien xa momal teni , Elkanah e nan xil labue xat xil tengan lave taon tahal Saeloh va lasa sanien nae xil vatel sanien tei mun xa Elkanah tehit xati mi Iahova .
09001022	E ngan sung ak , Hanah tave ti . E biteni mi tiramue nan bitene , “ Melele xa horamue ak iling sus , inou nihuri sung ha nisa ni mi Iahova , e itavie vari , itanga e Nim nan . ”
09001023	Elkanah bit rilomun ni mini bit , “ Bos tang . Upol ni ixoni ngan xa di onemi iaxai . Utat e tim ha ituxoh melele xa tuvava nam iling sus . Bos xa Hi ipol ni hitxatien nan mei istal minuk . ” Ma Hanah da nga tim , di milaxat horamue nan .
09001024	Huram vahis mei mitavi , e horamue ak miling sus . Ma , ninen ngguri lube Saeloh del xat bul tei xa huram nan tol , bak pulaoa tei , e valit uaen tei xa eilep . Hanah ngguri be Nim Tavolin na Iahova e Saeloh , tave ti neta xa xi be tutut horamue tang .
09001025	Elkanah del Hanah ba lubas bul ak e lusa ni mi Hi . Di , lunggur tutut horamue nalu ba lupisen ni mi pris Ilae .
09001026	E Hanah biteni mini bitene , “ ? Xouk opus kil nou ? Reitin mak , inou iaxa otepus nou natesoh inggak e di natesis mi Iahova .
09001027	Natesis ve horamue ak , ma xi misa huit sisen navan .
09001028	Misak ni , taxeak di nasa ni mi Iahova . Ma e meulien tevi nan , xi ti ipol mi Iahova . ” Di , xil lamot mi Iahova e rute ak .
09002011	Di , Elkanah xatel latdilomun latbe tim e taon tahal Ramah . E Samuel , xi da nga Saeloh di pol mi Iahova pe he pris Ilae .
09002019	E huram xil ngasen , ninen midil eising te mieh hu tei nan . E melele xa nggusil tiramue nan ba tengan ti latsa sanien natel e ti latomot mi Hi , Hanah ngguri ba misa ni mini .
09002020	E melele xa Ilae pus Elkanah xal Hanah , misa tuxolxatien tei mi xalu e di biteni mi Elkanah bit , “ Nasis xa Iahova isa horamue sav xil mun minuk ixo atou ak tengan xil lixoles ngan xa mutesa ni mini . ” Di , Elkanah e nan xil ladilomun labe tim sae .
09002021	E Iahova minem xat Hanah , ma maen ni miling horamue tol mun e atuli lu . E Samuel di matu e di pol ni polien xil na Iahova .
09002026	E melele xa Samuel di matu be eilep , Iahova del moletin xil di lamaal ve sexien hos nan .  E Nim Tavolin na Hi , horamue xalu na Ilae lutehe pris . E xalu di lutepol tesa pe met Hi , e Ilae tenasikoe xol sexien tesa nalu ti . Ma vatei , Hi tesil provet tei mi Ilae xa ba tehiteni mini tehit , “ Vengan xa otasikoe xol horamue nam xalu ti ve sexien xil xa misa , Iahova ihas viton xalu vus lalilel e melengien tei takes . E vatimol xil vus nam lilel e melele xa lihe maxoe tang . ”
09003001	E melengien nen xil ak , melele xa Samuel di tepol mi Iahova pe he Ilae , Hi tenasepin pupu ti mi moletin xil e tenapisen pupu ni ti nenemien nan vaxo metuveen xil .
09003002	E vongien tei , Ilae , xa sangas meten vavar , di pat e von paten nan .
09003003	E Samuel , xi di pat e vangit Nim Tavolin na Hi , e rute xa de sangas visal Bokis te Hitxatien . E laet xa misoh da en di tamu pili vengan xa ut talan ti mu .
09003004	Di , Iahova mikes Samuel bit , “ ! Samuel , Samuel ! ” E xi bit rilomun ni bit , “ ! O-o ! ”
09003005	Di , miloh be visal Ilae e misisi bit , “ ? Midep ? ? Xouk iaxa di okes nou ? Inou iaxale . ” E Ilae biteni mini bit , “ E-e . Inou natakesuk ti . Ha mun pat . ” Ma Samuel ba mun pat .
09003006	Di , Iahova mikes Samuel vatei mun , ma xi mitamea be visal Ilae e misisi bit , “ ? Xouk iaxa di okes nou ? Inou iaxale . ” E Ilae bit rilomun ni mini bit , “ Horamue navan , inou natakesuk ti . Ha mun pat . ”
09003007	Samuel takil ti xa Iahova iaxa di mikesi xiak vengan xa tenasepin ti mu mini .
09003008	Di , vatol nen , Iahova mikes Samuel . Ma xi mitamea , be visal Ilae e misis rilomun ni bit , “ ? Xouk iaxa di okes nou ? Inou iaxale . ” Di , Ilae minem kila xa Iahova iaxa di mikes horamue ak
09003009	ma biteni mini bitene , “ Ha mun pat . E xosxa rae ak di mikesuk mun , uhiteni uhit , ' Iahova , sepin . Moletin te polien nam di miteong . ' ” Ma Samuel ba mun e rong man .
09003010	Di , Iahova bemei misoh sangas visali e mikesi nggoni ngan taxa tepol ni tuei bit , “ Samuel , Samuel . ” E Samuel bit , “ O-o . Sepin vengan xa inou , moletin te polien nam , di nateong . ”
09003011	Ma Iahova biteni mini bit , “ Uteong . Navehi ti , nipol ni neta tei mi mol-Isrel xil xa isa pupu . Isak ni moletin xil vus xa lilongeong ni , iexil ivon .
09003012	E melele nen ak , nipol vuol ni naha xil xa nabit xati tengan nipol ni iha xat pris Ilae e ngan xil xa ladi vatimol nan , e ieok nabong ni ti tova .
09003013	Inou natehiteni ngamu mi Ilae xa nisa pangasien mi vatimol nan xil xa hoxalite teni ihe tovuol vengan xa horamue nan xalu lutepol tesa teha xat nou , e sepinien e sexien nalu . Pris Ilae tekil naha xa lutepol ni , e tenasikoe xol xalu ti .
09003014	Misak ni nabit xati nggeih mi Ilae e ngan xil xa langgo vatimol nan xa sanien eo eah mu re vongoro tova mu neta sav tova mun misakras vari vata xoteh longpangasien xa nisa ni mi xil ve tesaen xil nae . ”
09003015	Melele xa Iahova misepin bus , Samuel dat mak tang e rong man ba duxoh makoe . Di , mitamea e ba misah puiteh te Nim Tavolin na Iahova . Xi tave ti vapus Ilae vengan xa ulin mikan tengan vahit rat metuveen nan mini .
09003016	E Ilae mikesi bit , “ Natuxoli Samuel , amei mu . ” Ma bemei e bit , “ ? Io , okes nou ? ”
09003017	Di , Ilae misisi bit , “ ? Iahova tehit naha minuk ? Onasoson ti neta ra nou . Maxani , Hi isa pangasien minuk ixeih pupu , xosxa onavit vuol ni holesok xil ti xa xi tehiteni minuk . ”
09003018	Ma Samuel bit vuol ni holesok xil vus mini , tasoson ti vari neta . Ma Ilae biteni bit , “ Xi be Iahova . Bos xa xi ipol ixoni ngan xa xi pusi bit momal . ”
09003019	Melele xa Samuel di matu , Iahova de sangas visali e di pol ni holesok xil vus xa Samuel tehiteni mei mistal be reitin .
09003020	Ma mol-Isrel xil vus , e taon tahal Dan e rin tei te kantri ak ba duxoh taon tahal Bersiba e rin sav lakila xa Samuel be provet reitin tei na Iahova .
09003021	Misak ni , e taon ak tahal Saeloh , Iahova di nggulehi di mistal mi Samuel e di misepin mini . E melele xa Samuel di misepin , mol-Isrel xil vus lateong xati .
09008001	Melele xa Samuel mei be mometu , xi teling horamue nan xalu mei lutehe moletin te lepisien tengan lalomal ni selen xil na mol-Isrel xil .
09008002	Muimol nan , hisen Soel , e ngan xa dutou ni , hisen Abitsa . Xalu lutepol e taon tahal Bersiba .
09008003	E lutahusil kuh sexien hos na tamealu ti . Lube vat mani tang , e di lumaen moletin xil langgal xalu tengan lalotutou ni rin nae xil e melele te lepisien .
09008004	Misak ni , vat xil na mol-Isrel xil mei labe vituei e ba lapus Samuel e taon tahal Ramah .
09008005	Xil ba labiteni labit , “ Samuel , xouk obe mometu tuei xiak . E horamue nam xalu , lutahusil ti sexien hos nam xil . Mak iaxa , mabit bos xa uhosei suv toto tova namem tengan ilaxat xamem ixoni kantri sav xil . ”
09008006	E melele xa lasisi tengan vahosei suv toto tova xa ilaxat xil , Samuel pusi tamal ti , ma ba misis mi Iahova .
09008007	Ma Iahova biteni mini bitene , “ Samuel , upol uhusil naha xa moletin xil di lasisuk ni . Vengan xa xil di latasinuk ti , e di lasin nou tengan ninave suv toto nae ti mun .
09008008	Taxeak , moletin xil ak di lapol ni minuk nggoni ngan taxa di latepol ni minou tetiamu . E melele xa nateleh rerat xil ra hal Isip mei duxoh xosali ak , vehakut latekavitou ni nou e di latemot mi hi sav xil .
09008009	Ma ha , uhusil nenemien nae . E bos xa usel xat xil ixeih e usep kil sexien xil na suv toto xa mei ilaxat xil . ”
09008010	Di , Samuel ba bit vuol ni holesok xil xa Iahova tehiteni mini mi moletin xil xa mei latsisi ve suv toto tova .
09008011	Xi misep kila ni mi xil bit , “ Ngan ak ihe sexien xil na suv toto xa mei ilaxat xamim . Xi imei ileh horamue namim xil lihe vaeen xil : rute xil ti likakao e rute xil liloh e hos san xil . Rute xil lixo kat xil xa hos xil lalihi e rute xil mun lihe mereketeh xil te kat xil ak .
09008012	Suv toto ak ipol ni rute xil mei lihe vat na moletin te vaeen xil xa moletin hanutap lu e hexalu mun (50) liti e vanute tei . E rute xil mun , lihe vat na ngan xil xa moletin taosen tei (1000) liti e vanute tei . “ Xi ileh rut horamue namim xil mun tengan ha lipol mini e naho san xil xa latellep . Xil litei tan san , e ti , lileh rerat anien teni ihe an . Xil ti lipol ni holesok nan xil te vaeen e te na kat nan xil .
09008013	Xi ileh atuli namim xil ha ti lipol mini . Xil ti lipol ni vokon nan xil , ti lipol ni anien an , e ti lihul beret an .
09008014	“ Xi ileh tan namim xil xa bos itel urvatiei te grep e te olip samim xil , e isa ni sung mi eilep nan xil xa lipol e tim san .
09008015	Xi ileh taet te uit e grep samim xil tengan iseti iha mi eilep nan xil e mi moletin te polien nan xil mun .
09008016	Xi ileh slev namim xil itel buluk e dongki samim xil xa vexil bos mei lipol mini .
09008017	Xi ileh rerat rut sipsip e rut nani samim xil ixoni takis mei lihe san . E ipol ni xamim mun mei muxoni slev nan xil tang .
09008018	E melele xa melengien xil ak imei , xamim mungalelut tengan longpangasien xa suv toto di pol ni mi xamim vavus . Suv toto xa xamim tang mutehosei . E Iahova ihit nakil ti vari keien namim . ”
09008019	E moletin xil labit linalong ti rae Samuel . Xil labiteni labit , “ Tave ti neta xa imak , e xamem iemem bei pupu xa suv toto tova valaxat xamem .
09008020	Imak , ma mei muxoni kantri sav xil xa suv toto namem ita xa ti ilaxat xamem e ti itiamu ni xamem melele xa muhe vaeen xil . ”
09008021	Melele xa Samuel milong naha xa moletin xil labiteni , xi ba bit mesen ni mi Iahova .
09008022	Ma Iahova biteni mini bit , “ Pol ni vaxoni ngan xa xil iexil bei . Ling suv toto tova nae . ” Ma Samuel ba e bit mesen ni mi mol-Isrel xil . Di , misil xil ladilomun labe tim sae xil .
09009001	E vatimol xa mahulong na Bensamin , eilep tei da en xa holesok nan holu , hisen Kis . Tamen , hisen Apiel , xa be nat Seror , xa be nat Bekorat , xa be nat Afia .
09009002	Horamue tei nan da xa hisen Sol . E Sol , xi be moletin tei xa mosav xil lapusi labit bos mili horam maxoe xil vus tahal Isrel vengan be tevei e valnaon bos xa bos .
09009015	Vatei , Sol ba tengan vahe taon tahal Ramah . E diamu ni ngan xa bit ti vamei , Iahova testal mi Samuel e tehit ,
09009016	“ Visuvong , e maxale , inou nisil moletin tei imei visaluk xa be tei e vatimol xa mahulong na Bensamin . Xi iaxa , utah oel xat vatin tengan ipisen ni xa xi iaxa mei ilaxat moletin navan xil tahal Isrel . Xi iteh meulien e xil ra he mol-Filistia xil vengan xa inou , natepus longpangasien nae xil e natelong tangen nae xil . ”
09009017	E melele xa Samuel miketeh pus Sol , Iahova biteni mini bit , “ Moletin xa di natehiteni minuk , iaxai vari . Xi iaxa ilaxat moletin navan xil . ”
09010001	Melele xa Sol bemei visali , Samuel nggur valit oel tei , e mitahi xat vatin . Di , miling hen xole e biteni mini bit , “ Taxeak , Iahova bosei xouk tengan mei ulaxat moletin nan xil e usikoe xol xil ra elu nae xil . ”
09010017	Dutou ni ngan ak , Samuel mikes viton mol-Isrel xil tengan mei lihisu mi Iahova e taon tahal Mispah .
09010018	Melele xa lamei vituei , biteni mi xil bitene , “ Iahova , Hi na mol-Isrel xil , di biteni mi xamim bit , ' Inou kestang , nateleh rerat xamim ra tan tahal Isip e ra he xil . E melele xa kantri sav xil latepol ni te xeih mi xamim , inou nateleh rerat xamim ra he xil mun .
09010019	Inou nabe Hi namim , xa di nateh meulien e xamim ra longpangasien xil namim e melengien te xeih xil mun . E taxeak , xamim di musin lelaxatien navan e musis nou tengan nisa suv toto tova mi xamim . Bos tang , mei musoh pe metok usil vatimol xil namim xa mahulong tahal Isrel . Ti , museti xamim ihusil vatimol xati namim xa hokorong xa mustal munggo en . ”  Di , Samuel milihi his vatimol xil e milihi his mol-Bensamin xil . Lapol ni mak ba vuma ... milihi his Sol . E melele xa laba tengan lalang vesi , lakameti di minggus tang pe ateli na moletin xil vengan ulin mikan .
09010024	Di , Samuel ba nggur Sol mei misoh pe met moletin xil e biteni mi xil bitene , “ Moletin ak be ngan xa Iahova tehosei tengan ilaxat xamim . Moletin tovuol mun e xamim vaxoni xi . ” Di , moletin xil vus lakekei ni be nesao labit , “ ! Xi be suv toto namem , lelaxatien nan ihe tevei ! ”
09011014	Di , Samuel biteni mi xil bit , “ Taxeak , xir vus rihe Kilkal tengan risuv xat Sol mei ihe suv toto nar . ”
09011015	Ma , xil vus labe Kilkal . E rute ak , e von moten teni , xil lasuv xat Sol mei be suv toto nae . Di , labas vongoro xil e ladin xil e hor te sanien . Del rut sanien xil ak , Sol del mol-Isrel xil vus lapol ni anien tei xa eilep ve rin ak .  Melele xa Sol mei tehe suv toto na mol-Isrel xil , huram nan tehe hanutap tei e hexalu mun (30). Xi tetel moletin te vaeen xil tahal Isrel ba latevae tetel mol-Amon xil e latehas tan ni xil . Dutou ni ngan ak , lateha mun di latevae tetel mol-Filistia xil . E melele xa mol-Isrel xil latepus xil , ulixil tekan vengan xa latehe holu pupu . Sol di tetatil provet Samuel tengan vamei vapol ni sanien eo tei vaha mi Iahova , ti lava sung lavae . E Samuel tenamei ti vamanon . Ma Sol tang ba tepol tasen ni sanien eo ak . Sexien ak tesak ni Iahova , en teati ven .
09013013	Melele xa Samuel mei mistal e pusi xa Sol tepol ni sanien eo ngamu , xi biteni mini bitene , “ Sexien te talangen iaxa di opol ni iaxai . Otahusil xat ti sepinien na Iahova xa be Hi nam . Vahit ovusil xat sepinien nan , ma xi mikila vamaen xouk e horamue nam xil xa ti litutou ni xouk mei mulaxat mol-Isrel xil ha vuma ... navus ti .
09013014	E taxeak , lelaxatien nam mei imeot tak . Vengan xa otahusil xat ti sepinien nan , Iahova ikamet moletin tova xa nenemien nan imal ixoni nenemien nan . Hisit moletin ak vari , Iahova ilingi ilaxat moletin nan xil . ”
09015001	Vatei mun , Samuel bemei visal Sol e biteni mini bitene , “ Tetiamu , Iahova tesa nou natehat natetuxol xatuk tengan mei uhe suv toto na moletin nan xil . Ma taxeak , uteong ni nou melele xa nihit usil naha xa Iahova te Xeihen ien bei nihiteni minuk .
09015002	Iahova isa longpangasien mi mol-Amelek xil vengan xa avu nae xil latevae tetal mol-Isrel xil melele xa xil lathe reling hal Isip latemei .
09015003	Muha muvae itel mol-Amelek xil e muhu len holesok nae xil vus . Muhas vin moletin xil vus : tiramue xil , atou xil , tutut horamue xil , e tuvava xil mun . Buluk xil , sipsip xil , kamel xil e dongki xil mun , muhas vuol ni xil . Munaling ti neta nameul . ”
09015004	Ma Sol mikes viton moletin nan xil xa lapin tengan lavae ba labe vituei e taon tahal Telaim . E melele xa buli xil , mikameti xa mol-Isrel xil labe handred taosen lu (200,000) e mol-Sudah xil labe taosen he xalu (10,000).
09015007	Melele xa Sol e moletin nan xil labae del mol-Amelek xil , labas vuol ni xil vari , nggo taon tahal Havila ba duxoh taon tahal Sur xa de haxot te tan tahal Isip xa de ist .
09015008	Labas vin moletin xil vus , e suv toto nae xa hisen Akak , lapo xati meul tang .
09015009	Reitin , Sol e moletin nan xil latavas vin suv toto Akak ti . E sipsip e buluk xil xa vexil bos , ngan xa latellep mu tuten xil , latavas vin xil ti . E melele xa lapus neta tei xa bos mak mu , lalehi vengan xa iexil ti tavei lapurun ni . E holesok xil xa lapusi labit misa mu pupuru tang , xil lapurun pupu ni .
09015010	Di , Iahova biteni mi Samuel bitene ,
09015011	“ Nalonge misa pupu xa natepol ni Sol mei be suv toto . Xi biles reling nou e tahusil xat sepinien navan xil ti . ” Ma melele xa Samuel milonge mak , milonge misa ma nggulehi di misis mi Iahova ba vuma ... ut milan .
09015012	Makoe tamu nousav , xi ba milang ni Sol . Xi milongeong ni xa Sol tehe taon tahal Karmel e teling hat tei tehe simelele tengan moletin xil linem xat xeihen nan e vaeen nan . Di , teha sung tehe Kilkal .
09015013	Ma Samuel be Kilkal e mikamet Sol en . E melele xa Sol pusi , biteni mini bitene , “ ! Samuel , Iahova ituxol xatuk . Inou napol vuol ni holesok xil xa Hi tehiteni tengan nipol ni . ”
09015014	E Samuel misisi bit , “ ? Vahit vamak , ma veneh iaxa di nalong buluk xil di lamuis e sipsip xil di latangal ? ”
09015015	Sol bit rilomun ni mini bit , “ Moletin navan xil laleh rerat xil ra mol-Amelek xil . Xil laling pilei sipsip e buluk xil xa labos tengan ha lisa ni mi Iahova , Hi nam . E ngan tesav xil , matemu len xil vus . ”
09015016	Samuel misel xati bit , “ Uta tamu votei , e inou nihit naha xa Iahova tehiteni minou e vongien . ” E Sol bit , “ Bos . Hiteni minou . ”
09015017	Ma Samuel bit rilomun ni mini bitene , “ Tave ti neta xa diamu , otenem mele ni xouk , xosali mei obe vat na vatimol xil vus na mol-Isrel xil . Iahova iaxa tetuxol xatuk mei obe suv toto na mol-Isrel xil vus .
09015018	E xi tesilak ba otepol ni polien tei nan . Xi en tehei xa uhas vuol ni moletin tesa xil tahal Amelek . Xi tehiteni minuk tehit uvae vuma ... uhas vin xil tevusien .
09015019	? Xosxa mak , ma veneh ma otalong xat ti sepinien nan ? ? Veneh ma otetemanon oteha oteleh holesok nae xil xa tehos ? ! Naha xa otepol ni tesa pupu pe met Iahova ! ”
09015020	E Sol bit rilomun ni mini bit , “ Inou natelong xat sepinien na Iahova reitin . Nateha texoni ngan xa xi tehiteni minou , natehas vin moletin xil vus tahal Amelek e natehur suv toto Akak temei inggak .
09015021	E moletin navan xil latavas vin ti sipsip e buluk sae xil xa bos . Xil labit lileh xil limei inggak , e taon tahal Kilkal , tengan mei lisa ni mi Iahova , Hi nam . ”
09015022	E Samuel biteni mini bit , “ ? Naha iaxa Iahova ien bei mak mu ? ? Longxatien mu sanien xil ? Xosxa xir di ralong xat sepinien nan xil , ma ngan ak ihos mak mu ili ngan xil risa sanien xil tang mini .
09015023	Tesaen te vatxeihen pipin ni tesaen te eimas . E sexien te koaien nggoni sexien te moten mi hi sav xil . Ma vengan xa otesin sepinien xil na Iahova , xi mun di misin lelaxatien nam mi mol-Isrel xil . ”
09015027	Melele xa Samuel misepin bus , biles tengan vaha , e Sol milonge misa e dal xat eising nan ma dal pasi .
09015028	Melele xa Samuel pusi mak , biteni mi Sol bitene , “ Nggoni ngan xa opol ni ni eising navan , xosali , Iahova dal pas lelaxatien nam mi mol-Isrel xil be relinguk e isa ni mi tua tei nam xa be moletin hos mili xouk .
09015029	Iahova na mol-Isrel xil xa hisen be nesao misakras vahiles nenemien nan . Xi taxoni moletin ti xa di miluvos e di biles nenemien nan . ”
09015034	Ma Samuel dilomun be Ramah , e suv toto Sol dilomun be tim san e Kibea .
09015035	E melengien ak ba duxoh hoxalite te meulien na Samuel , xi tapus ti mun Sol . E vehakut , di en misa en . E Iahova mun milonge misa vengan xa xi iaxa tehosei Sol mei tehe suv toto na mol-Isrel xil .
09016001	Vatei , Iahova mistal mi Samuel e biteni mini bitene , “ ? Ti ulonge isa ve Sol vuma ... ivus vilieh ? Inou nasin ni ngamu tengan nave suv toto ti mun na mol-Isrel xil . E taxeak , uhur ti oel te na olip e uhe taon tahal Betlehem . E rute ak , ha uhe visal moletin tei , hisen Tiese , vengan xa inou nabosei horamue tei nan ngamu tengan mei ihe suv toto hu . ”
09016002	Samuel misis rilomun ni bit , “ ? Nipol itep ? Xosxa Sol ilongeong ni rin ak , xi mei ihas nou nimat . ” E Iahova bit rilomun ni mini bitene , “ Uhur tutut buluk tova itel xatuk , e uhiteni xa xouk ode rute ak tengan osa sanien eo tei vaha mi Iahova .
09016003	Ti , usilasil ni Tiese imei e sanien ak , e inou nihit naha xa xouk upol ni . Moletin xa nipisen ni minuk , utah oel xat vatin tengan ipisen ni xa xi iaxa mei ihe suv toto hu . ”
09016004	Ma Samuel pol ni naha xa Iahova tehiteni mini e be Betlehem . E rute ak , melele xa eilep xil te taon ak lapusi bemei , lamei visali del ulikanen e lasisi labit , “ ? Provet , omei tengan ovit neta tova xa bos mu tova xa misa ? ”
09016005	Xi bit rilomun ni mi xil bitene , “ Bos tang . Inou namei tengan nasa sanien tei vaha mi Iahova . Ma xamim ha musak moten meulien namim , ti , mutilomun mumei . ” Di , misilasil ni Tiese del horamue nan xil tengan limei mei isak moten xil , ti , liha ve sanien ak .
09016006	Melele xa Tiese e horamue nan xil mei lastal , Samuel pus ngan xa be muimol nan xa hisen Eliab , e xi bit tasen ni xi bit , “ Reitin mak , moletin xa misoh da xiak , xi vari iaxa Iahova tehosei . ”
09016007	E Iahova biteni mini bitene , “ E-e , inou nasin ngan xai . Onanem ti usil ve moletin , e rin xa be teviei midep mu valnaon bos midep . Inou natalepis moletin ti taxoni moletin xil te ut etan . Moletin xil di laketeh lapus ve moletin tang , e inou naketeh kiril e nenemien e sexien xil nan . ”
09016010	Nggo suse ak , Tiese mileh natneli xil xa labe lu he sav (7) e mei pisen xil mi Samuel . E Samuel biteni mini bit , “ E-e , Iahova tahosei ti tova e ngan xil xai . ”
09016011	Di , xi misisi bit , “ ? Natumali tova da tamu ? ” Tiese bit rilomun ni mini bit , “ Ngan xa tasite e xil da tamu , e xi di milaxat sipsip xil tang . ” Samuel biteni mini bit , “ Silasil ni vamei inggak . Rinatotan ti mu ituxoh melele xa xi imei . ”
09016012	Ma Tiese misil moletin tei ba ngguri bemei . Melele xa bemei , Samuel pusi xa xi be horam maxoe xa ven mae pupu e valnaon bos . E Iahova biteni mi Samuel bit , “ ! Xi vari xai ! Umea utah oel xat vatin tengan ipisen ni xa xi iaxa mei ihe suv toto hu na mol-Isrel xil . ”
09016013	Ma Samuel nggur oel te olip e mitahi xat vat Deved e pe met tuneli xil . Vatakes , Ninin Eo na Iahova bemei polu e Deved e di mini melengien ak ba . Di , Samuel pol ni sanien nan mi Hi , e dilomun be tim san e Ramah .
09016014	E mi Sol , Ninin Eo na Iahova be relingi , e Hi misa xoles ninin tesa ba ni xa misak ni minexo pupu .
09017001	E melele nen ak , mol-Filistia xil lamei vituei tengan lavae mi mol-Isrel xil . Lamei visal taon tahal Sokah e tan tahal Sudah , e lapet horao mae xil e hilaep te taon tahal Sokah e taon tahal Aseka , e rute tei xa lakesi ni Efes Damin .
09017002	Sol e mol-Isrel xil lamei vituei e lapet horao mae e Poal Elah xa mahulong . E rute ak , xil labue xat xil tengan livae itel mol-Filistia xil .
09017003	Mol-Filistia xil lasoh e romul hu tei , e mol-Isrel xil lasoh e rin , e vang poal da xoteh xil .
09017004	Di , eilep te vaeen tei tahal Kat nggo rute xa mol-Filistia xil latepet horao mae xil en , hisen Kolaeot . Xi be teviei pupu , mili mita tol (3).
09017008	Kolaeot mei misoh e mikei ba ni mol-Isrel xil bit , “ ? Veneh ma xamim vus di mubue xat xamim tengan muvae ? Bos mak mu xa muhosei tei e xamim mei ivae e rin namim , e inou , nivae e rin na mol-Filistia xil .
09017009	Xosxa xi ivae ili nou e ihas nou nimat , ma xamem mei muhe slev namim xil . E xosxa inou nivae nili xi e nihasi imat , ma xamim mei muhe slev namem xil .
09017010	Taxeak , nasa sepinien ak mi xamim , moletin xil te vaeen na mol-Isrel xil : xos tei e xamim bit be tiramue , xi vari imei malivae . ”
09017011	Melele xa Sol del moletin nan xil lalonge mak , ulixil mikan tova tang .
09017013	Nat Tiese xatel xa latetiamu e xil , ba latemos e moletin te vaeen xil na Sol . Muimol nen , hisen Eliab , ngan dutou ni , hisen Abinadab , e ngan xa be tol e xatel , hisen Samah .
09017014	E melele xa xatel latdi visal Sol , Deved , xa be tasite e xil ,
09017015	di pol mi Sol . E vateinga , xi dilomun be voninen e Betlehem tengan valaxat sipsip sa tamen xil .
09017016	E makoe xil vus e mahis xil vus ba duxoh melengien be hanutap lu (40), Kolaeot mei di misep totovoe ba ni mol-Isrel xil .
09017020	Vatei , e makoe roroh , Deved mea miling moletin sav tei di milaxat sipsip sa tamen xil . Di , mileh anien xil xa tamen tepisen ni mini e milahi ba mi tuneli xil . Xi ba duxoh von vaeen e melele vari xa mol-Isrel xil di labue xat xil mun tengan va lasoh e von vaeen . E melele xa di laba , xil di lameun be nesao ba xat elu nae xil .
09017021	Moletin te vaeen xil tahal Filistia e ngan xil mun tahal Isrel mei lasoh e vonexil , e laketeh lapus xil tengan lavae .
09017022	Di , Deved miling anien xil xa milahi ba de he moletin xa di milaxat holesok nae xil . Di , miloh ba pus tuneli xatel e von vaeen e misis kuh xatel xa latdi midep .
09017023	E melele xa di misepin del xatel , Kolaeot bemei mun misoh , e di misep totovoe ba ni mol-Isrel xil nggoni ngan taxa di tepol ni vehakut . Ma Deved milonge sung .
09017024	E melele xa mol-Isrel xil lapus Kolaeot mak , ulixil mikan e lalesae .
09017025	E xil labiteni mi xil mun tang labit , “ ! Ei termali ! ? Mupus moletin xai ? Vehakut di misep totovoe ba ni xir tahal Isrel . ? Mulongeong ni ? Suv toto Sol bit xati xa isa sanien tei xa eilep mi moletin xa ihasi imat . Bit xati mun bit isa natnahin ha ihe atou nan . E xi , itel vatimol nan xil , linaxal ti mun takis . ”
09017026	Deved misis moletin xil xa ladi sangas visali bit , “ ? Moletin xai xa takil ti Hi bit xi be neh iaxa bemei di misep purun moletin te vaeen xil na Hi xa meul ? ? Xosxa moletin tova ihas vini e ileh rat unounen ra mol-Isrel xil , ma lisa naha mini ? ”
09017027	Ma xil lasep kila mini naha xa Sol tehit xati tengan isa ni mi moletin xa ihas vin Kolaeot .
09017031	Rut moletin xil lalong naha xa Deved tehiteni , ma ba labit mesen ni mi Sol . Misak ni Sol misilasil ven .
09017032	Melele xa Deved bemei pusi , xi biteni mi Sol bit , “ Suv , ulimim nakan ni moletin tahal Filistia xai ti . Inou xa nabe moletin te polien nam , inou tang iaxa ha nivae itela . ”
09017033	Sol bit rilomun ni mini bit , “ ! E-e , xouk osakras ! ? Uhasi itep vengan xa obe horam maxoe tang ? ! E xi tehe moletin te vaeen melele xa be horam maxoe tei tang duxoh xosali ! ”
09017034	E Deved bit rilomun ni mini bitene , “ Suv toto , inou di nalaxat sipsip xil sa tata navan . E melele xa laeon mu bear tei temei tengan vakar xat tutut sipsip tei ,
09017035	inou nateloh usili . Di , natevae tetela e natehur rat tutut sipsip ak rani . E melele xa laeon mu bear tehiles venou , di natehut natetal xat hilin xil e toriov , e natehasi temat .
09017036	Inou natehas vin laeon xil e bear xil , e nipol imak tang mi moletin xai tahal Filistia . Nipol ni imak vengan xa xi tamese ti pe met Hi , xi xa di misep totovoe ba ni moletin te vaeen xil na Hi xa meul .
09017037	E inou , nanesi xa Iahova xa teteh meulien e nou ra laeon xil e bear xil , xi mun tang iaxa iteh meulien e nou ra moletin tahal Filistia xai . ” Ma Sol bit rilomun ni mini bit , “ Bos tang . Ha uvae itela , e Iahova iti minuk . ”
09017040	Ma Deved nggur eitingil nan , e ba be vang poal e milah merelihat lim (5) xa momoli e misen ni be ateli nan . Di , bue xat xi del hoposou nan , e mikakao ba ni Kolaeot .
09017041	E Kolaeot , xi mun mikakao bemei , e moletin tei diamu ni e di po xat eivae nan te sikoe xol ven ni . E melele xa bemei sangas ni Deved ,
09017042	miketeh ba ni e pusi xa be horam maxoe tei tang xa ven mae e valnaon mun bos , ma minem mele ni tang .
09017043	Xi pus eitingil na Deved e biteni mini bitene , “ ? Liei xai te neh ? ? Xouk onemi obit inou nabe kuli tang ? ” E xi mikei ba ni hi nan xil tengan mei lapurun Deved .
09017044	Di , xi mikei ba ni Deved bitene , “ ! Amei ! Inou nitil vinuk e nisa tiei nam mi tuman xil e vongoro reran xil tengan mei lia ni . ”
09017045	E Deved bit rilomun ni mini bit , “ Xouk di omei tengan ovae vatel nou del tiei e soso nam . E inou namei tengan nivae itelak del his Iahova te Xeihen . Xi be Hi na moletin te vaeen xil tahal Isrel xa di osep totovoe ba ni xil .
09017046	Xosali tang , Iahova ilinguk ute heok . Inou nihasuk umat e nita xoteh vatum ita sen . Ti , nisa tenbe moletin te vaeen xil tahal Filistia iha ni tuman xil e vongoro reran xil tengan lia ni . Imak , ma moletin xil vus te ut etan likila xa Hi na mol-Isrel xil nggeih e di pol e rin nae .
09017047	Xosali , moletin xil vus xa ladi inggak lipus kila xa Hi di teh meulien e moletin nan xil taxo ti tiei mu soso xil . E-e , xi vari iaxa ivae ili xamim e iling xamim vus muti e hemem . ”
09017048	E melele xa Kolaeot di mikakao bemei , Deved miloh katen ba visali tengan ha vavae vatela .
09017049	Xi miso hen be ateli nan , nggur rat hat tei , e milingi de hoposou nan . Di , mikuvun ni xat Kolaeot . Hat ak ba vuma ... miren be valvatin , ma Kolaeot mot e misin valnaon e tan .
09017050	Di , Deved miloh ba e misoh sangas visali . Xi misasa ba milihi rat tiei te vaeen na Kolaeot ra pous nen . Di , dil vini , e da xoteh vatin da mese . Mak , ma Deved xa holesok xati te vaeen nan tovuol , bas vin Kolaeot nggo hoposou e hat tang . E melele xa mol-Filistia xil lapusi xa eilep nae mat , xil latamea lalesae .
09017051	
09017052	Di , moletin xil tahal Isrel e Sudah lameun xat xil e langgol xil ba vuma ... mol-Filistia xil hao xa hao lalel e xol suse xa nggo Saeram . Tenbe xil milel e ut xil ngasen , e haxot tahal Kat ba duxoh puiteh te vioh te taon tahal Ekron .  Di , Sol nggur Deved mei be moletin tei te vaeen nan .
09018006	Dutou ni vaeen xa Deved tehas vin Kolaeot en , moletin te vaeen xil ladilomun labe tim e labesi xil . E melele xa di langgusil suse laba , atou xil te taon xil vus tahal Isrel mei labisu ni suv toto Sol del memesien . Xil di lakikei del sien , labas kikiri e di lapilei ni ukelele nae xil .
09018007	Melele xa atou xil di labol , di lakikei ni labit , “ Sol tehas vin moletin tehe taosen tei (1000), e Deved sung tehas vin taosen be hexalu (10,000).”
09018008	Melele xa Sol milonge mak , milonge misa e ien mikat pupu . Xi biteni mi xi tasen bit , “ Xil di labiteni xa Deved tehas vin moletin xa tehe taosen be hexalu (10,000), e inou , labit taosen tei (1000) tang . ! Nave nousav ti , xil lilingi mei ihe suv toto ! ”
09018009	Ma melengien nen ak vari teha , xi di tenem tesa ni Deved .  Sol nggulehi tang di misa Deved be vaeen xil tengan ha vamat e he ngan xil xa di bae del xil . E vehakut , Deved dit bas vin xil vus . Misak ni hisen be nesao mu . Ma Sol miketeh misa pilei sung ni Deved . Xi mun misak pisi tengan vahasi vamat , e misakrasi . Ma , Deved pus kila xa xi ilesae tang , maxani , Sol ihasi imat . Ma vatakes milesae reling Sol . Deved ba minggus e rute sav xil e mileh viton vanut moletin xil mei lamos dela , e xi mei be vat nae . Melele xa moletin te vaeen xil tahal kantri sav lamei tengan lavas mol-Isrel xil e rute tei , Deved del moletin nan xil ak mei labae kokoe xol xil . Sol del moletin te vaeen nan xil di lakapis e rute xil vus e di lasak tengan lakamet Deved e lavasi vamat . E lasakras . Be valu ngamu xa vongite Deved vahas Sol vamat e xi ien ti tavei vapurun ni vengan xa Sol be suv toto xa Hi tehosei .
09031001	Vatei , mol-Filistia xil lapol ni vaeen tei del mol-Isrel xil e Vathu Kilboa . Mol-Isrel xil holu lalel e ngan tesav xil lalesae .
09031002	E melele xa mol-Filistia xil langgol Sol del moletin sav nan xil , ladal xat horamue xil na Sol e labas xatel vus latelel , hiseatel Sionatan , Abinadab , e Malkisua .
09031003	Vaeen mei nggeih pilei sung e rute xa Sol da en . Lapexat metekes vahis di xat Sol e xi nggur meles e tenben .
09031004	Misak ni Sol biles misis horam maxoe xa di mileh xat holesok nan xil te vaeen bit , “ ! Po tiei nam e mei usal vin nou ni ! ! Ieok ti tavei ngan xil xai xa latakil ti Hi , mei ti lipol pepamen ni nou melele xa lihas nou nimat ! ” E horam maxoe ak ulin mikan tengan vapol ni vamak . Ma Sol biles tiei nan , mot en e mat .
09031005	E melele xa horam maxoe ak pusi xa Sol mat mak , xi mun mot e tiei nan e mat .
09031006	Mak , ma e melengien tei takes , Sol mat , del horamue nan xatel , horam maxoe ak , e moletin nan xil vus .
10005001	Di , vatimol xa mahulong xil vus tahal Isrel lamei visal Deved e taon tahal Hibron , e labiteni mini labit , “ Xamem mabe tua nam reitin .
10005002	Tetiamu , melele xa Sol tamu tehe suv toto namem , xouk di otetiamu ni mol-Isrel xil e vaeen . E melele nen ak , Iahova tehit xati minuk xa ti ulaxat kuh moletin nan xil tahal Isrel . Reitin , tehiteni xa xouk mei uhe vat namem . ”
10005003	Ma eilep xil vus tahal Isrel lamei visal Deved e taon tahal Hibron . Inggak , Deved pol ni hitxatien tei xa nggeih del xil . Di , ladeh oel xat vatin tengan vapisen ni xa xi mei be suv toto nae .
10005004	Melele xa Deved mei tehe suv toto , huram nan tehe hanutap tei e hexalu mun (30), e telaxat mol-Isrel xil huram tehe hanutap lu (40).  Di , Deved mileh viton moletin xil te vaeen nan , ba langgur taon tahal Serusalem be nae e ladi en . Di , Deved misemae ni moletin nan xil tengan lapol ni nim tei xa eilep tengan xi ita en e taon ak . Dutou ni ngan ak , Deved misis pris xil , e lapo Nim Tavolin na Hi del holesok nen xil , e lapet rilomun ni de taon tahal Serusalem del memesien . Di , laling Bokis te Hitxatien na Hi da en .
10007001	Melengien xil mei mitavi , e Deved da bos tang e nim xa eilep na suv toto e hal Serusalem , e Iahova misak ni elu nan xil latavae ti mun vatela .
10007002	Di , vatei , suv toto Deved biteni mi provet Netan bitene , “ ? Upusi ? Taxeak , inou nade nim tei xa bos xa lapol ni ni vatit sida . E Bokis te Hitxatien na Hi dat e nim tavolin tei tang . ”
10007003	Ma Netan bit rilomun ni mini bit , “ Bos tengan upol ni naha xa di onemi vengan xa Iahova di minuk vehakut . ”
10007004	Di , e vongien nen tak , Iahova biteni mi provet Netan bitene ,
10007005	“ Uha uhiteni mi moletin te polien navan Deved xa nabiteni mini mak nabit : ' Nave xouk ti iaxa upol ni nim tova mavan tengan ha nita en . '
10007008	“ Uhiteni mun mini xa inou , Iahova , nabiteni mini mak nabitene , ' Inou , natehur ratuk ra rute xa di otelaxat sipsip xil en , e natelinguk mei otehe vat tengan ulaxat moletin navan xil tahal Isrel .
10007009	Inou nateti minuk e rute xil vus xa oteha en . E melele xa di otehe vaeen , inou di natehas vin elu nam xil . Inou nipol ni hisom mei ihe eilep pupu ixoni his vat sav xil te ut etan xa latehe eilep pupu .
10007010	Inou nabosei rute tei xa niling moletin navan xil tahal Isrel ha liti en . Inggak , nisak ni xil liti kat tang e tomat e kantri nae xati . Ngan xil xa labe elu ni xil , linapangei xil ti mun
10007011	naxoni naha xa latepol ni mi xil e melele xa latemei rohon e tan ak . E melele xa nateling rut moletin xil te lepisien mei latelaxat xil , mei duxoh xosali ak . Reitin , inou , Iahova nabit xati minuk xa nisak ni elu nam xil linavae ti mun natelak . Inou , Iahova , nabit xati minuk Deved xa nisak ni vatimol xil xa listal lixo xouk ti liso rin ni lelaxatien nam mi mol-Isrel xil .
10007012	Melele xa xouk umatu kuhi e umat , xil litihinuk ute sangas visal avu nam xil . Ti , inou nisak ni horamue tei xati nam mei ihur xoles voninom ihe suv toto . E nipol ni isoh ixeih e lelaxatien nan .
10007013	Xi iaxa ipol ni nim xa inou nita en . E inou , nipol ni lelaxatien na ngan xil xa listal e vatimol nan iloh sal ha vuma ... hoxalite teni ihe tovuol .
10007014	Inou nipol ni mini ixoni ngan xa xi be horamue navan e inou nabe tamen . Xosxa ipol isa , inou nisa longpangasien mini ixoni ngan taxa tata misa longpangasien mi horamue nan tengan vamal ni .
10007015	E ninahur rat eheien navan ti rani naxoni ngan xa natepol ni mi Sol xa natehur rati tengan xouk mei uhur voninen mei uhe suv toto .
10007016	Inou nisak ni vatimol nam xil xa listal e xouk liti vehakut , e xil ti lilaxat mol-Isrel xil ixoni suv toto ha vuma .... hoxalite teni ihe tovuol . ' ”
10007017	Ma , provet Netan ba pus suv toto Deved e bit vuol ni naha xa Hi tehiteni mini ba mini .
10011001	E melele xa melengien xil te us mei mitavi e suse xil bos rilomun , Deved misil Soab del moletin te vaeen xil vus tahal Isrel del vat nae xil tengan ha lipol ni vaeen itel mol-Amon xil . Ma xil laba , vengan xa ngan ak be melengien xil xa suv toto xil di laba del moletin nae xil tengan lavae . E moletin xil na Deved labas vin mol-Amon xil e lakapis xol taon nae tahal Raba . E Deved tava ti , xi dat Serusalem .
10011002	Vatei , e mahis , Deved ba pat . E melele xa mea rilomun , xi mikakao be nesao e nim man e von ngengelen tei . E rute ak , miketeh be nim sav tei e pus atou tei di minggul . Xi pusi xa atou ak bos xa bos .
10011003	Ma xi misil moletin tei nan ba tengan vakil ti xa atou ak be visi . E xi mikameti xa atou ak , hisen Batsiba . Xi be atuli na Eliam e miteli nggur Uraea xa be ngan Hit tai .
10011004	Di , Deved misil rut eloheoh nan xil tengan va lavur atou ak vamei visali . Melele xa Batsiba bemei visali , xi ngguri e ba pat dela . (E melele xa Batsiba temei , xi tekas moten xi ngamu ve meseien na atou xil xa tevus rani.) Di , atou ak dilomun be tim san .
10011005	Dutou ni , atou ak pus kila xa xi di xoteh aveti . Ma xi misa mesen ni ba ni suv toto Deved .
10011006	Ma ve rin ak , Deved misa sepinien nan ba ni Soab bitene , “ Usil Uraea , moletin tahal Hit , itilomun imei visal nou . ” Ma Soab misila be visal Deved .
10011007	Melele xa Uraea mei mistal , suv toto Deved misisi xa Soab e moletin te vaeen nan xil ladi bos tang , e vaeen ba da midep .
10011008	Di , xi biteni mi Uraea bitene , “ Bos . Uha ungel ti mu tim sam . ” Ma Uraea ba , e Deved misa sanien tei be tim san .
10011009	E melele xa Uraea ba , tava ti tim san . Xi ba sung e pat visal puiteh te nim ma suv toto del mereketeh xil na Deved .
10011010	Melele xa Deved milongeong ni xa Uraea tava ti tim san , xi ba e misisi bit , “ Otekesae ra tim nousav . ? E taxeak xa odilomun omei , veneh ma otava ti tim ? ”
10011011	Uraea bit rilomun ni mini bit , “ ! Suv , nasakras ! Taxeak , mol-Isrel xil e mol-Sudah xil dit lapat e horao xil . E Bokis te Hitxatien na Hi di pat e nim tavolin tei tang . Eilep navan , Soab , del vat te vaeen nan xil , dit lapat e valkesao . Ma tamal ti tengan name tim savan , mei namanien vahos , namun e napat vatel atou navan . ! Inou nabit xati nggeih minuk xa inou nasakras napol ni vamak ! ”
10011012	Ma Deved biteni mini bit , “ Ma uta tak melengien tei mun , e visuvong , nisa rilomun ni xouk uha . ” Ma Uraea dat e Serusalem melengien nen ak bus , e melengien tei mun .
10011013	Deved misilasil ni mei lungganien vituei e vongien nen ak , e pol ni mumun vuma ... mitalang pupu . E vongien nen ak mun , xi tava ti tim . Ba mun pat e von paten nan del mereketeh xil na Deved .
10011014	E makoe nen , Deved midis uvei tei na Soab , e misa ni mi Uraea tengan ihuri iha .
10011015	E uvei xa midisi biteni mak bit , “ Uling Uraea isoh itiamu ni moletin te vaeen xil e rute xa vaeen nggeih pupu . Ti , mutilitou mutimei tengan xi ha lihas vini . ”
10011016	Ma melele xa Soab di mikapis xol taon tahal Rama , xi misi Uraea ba de rute tei xa mikila bit elu nae xil langgeih en .
10011017	Melele xa moletin te vaeen xil lastal langgo taon ak lamei labae del moletin te vaeen xil na Soab , xil labas vin rut moletin te vaeen xil na Deved , e Uraea mun mat .
10011026	Melele xa Batsiba milongeong ni xa tiramue nan labasi mat , xi milonge misa pupu e di midesi .
10011027	Melele xa melengien xil te tangen xa labe lu e he sav (7) mei mitavi , Deved misilasil ven . Ma xi mei be nim na suv toto e bemei be atou nan . Dutou ni , xi miling horam malohos tei nan . E Iahova minem misa ve naha xa Deved tepol ni .
10012001	Vatei , Iahova misil provet Netan be visal suv toto Deved . E melele xa be visali , biteni mini bitene , “ ? Suv , okila ulepis rin ak venou ? Moletin lu luteti e taon tei takes . Tei , holesok nan holu , e tei be hoeo tei tang .
10012002	Ngan xa holesok nan holu , buluk e sipsip san xil labe holu pupu .
10012003	E ngan xa be hoeo , sulut sipsip san tei takes xa texal xati . Xi di telaxat kuh sulut sipsip ak , di tematu e tim san tetel horamue nan xil . Xi di tesa rut anien an mini , temaen ni di temun e kap nan , e di temaen ni tepat e rong man . Xi di tesak kuh sulut sipsip ak texoni atuli nan xati tang .
10012004	“ Vatei , moletin tei texo sotin di tekakao temei , e xi mei testal e tim sa ngan xa holesok nan holu . E moletin xa holesok nan holu , xi ien ti tavei vahas vongoro tova san tengan vasak mesen anien tova vahe an . Ma , ba sung nggur sulut sipsip sa ngan xa be hoeo . Di , ba din ni meses tengan moletin xa mei testal mini ia ni . ? Ma , ulepis rin ak itep ? ”
10012005	Melele xa Netan misepin bus , Deved en nggat pupu ni moletin xa holesok nan holu . Ma biteni mak bitene , “ ! Inou nabit xati nggeih pe met Iahova xa meul , momal tang tengan moletin ak imat ve naha xa tepol ni !
10012006	Vengan xa sexien xa xi tepol ni misa pupu e esaeen nan tovuol , xi isa rilomun ni sulut sipsip san ihe hat (4).”
10012007	Ma Netan biteni mi Deved bit , “ ! Xouk vari tang iaxa obe moletin ak ! Ma ngan ak be naha xa Iahova , Hi na mol-Isrel xil , bit vahiteni minuk : ' Inou natepol ni xouk mei otehe suv toto na mol-Isrel xil , e inou natehur xolok ve naha xa Sol tehit ti vapol ni minuk .
10012008	E melele xa natehur rat Sol , holesok xil xa teti hen , inou natesa ni minuk . Atou nan xil mun , inou natesa ni minuk . Mol-Isrel xil del mol-Sudah xil , inou nateling xil vus lateti pe hem . E xosxa rin ak tapin ti mu , ma inou nikila nisa ni minuk ihe holu mu .
10012009	? Ma , veneh ma otnalong xat ti rae navan xil ? ? Veneh ma otepol ni rin xa misa pupu xiak pe metok ? Xouk iaxa otetil vin Uraea ni tiei te vaeen na mol-Amon xil . ! Di , onggur atou nan mei be nam !
10012010	Vengan xa otepol ni temak , ma rut vatimol nam xil xa listal limei limat vehakut itel tiei na moletin sav xil . Ngan ak istal mi vatimol nam vengan xa xouk otesin rae navan e otehur atou na Uraea mei be nam . '
10012011	“ Mak , ma Iahova biteni mun minuk bit , ' Nabiteni reitin xa nipol ni ngan xil e tim sam tang limea lipol isa minuk . Xouk upusi ni metom melele xa inou nileh rerat atou nam xil ranuk e nisa ni mi tei xa ixo vatimol nam . Xi ipat itel xil e valkesao tang .
10012012	Reitin , naha xa xouk otepol ni , otepol xuxus ni . E naha xa inou nipol ni , mei istal ihe kesao pe met mol-Isrel xil vus . ' ”
10012013	Melele xa Deved milonge mak , biteni mi Netan bitene , “ ! Aue li ! ! Inou napol misa pupu li pe met Iahova ! ” E provet Netan bit rilomun ni mini bit , “ Iahova miserep meulien nam ra tesaen nam , ma xouk onamat ti .
10012014	E vengan xa xouk otekavitou ni e otepol tesa temak , tuvava nam ak imat . ”
10012015	Di , provet Netan dilomun be tim . E melele xa Netan ba , Iahova pol ni tuvava na Deved xa atou na Uraea ngguri mesei pupu .
10012016	Ma Deved ba , di misis ba ni Hi tengan tuvava nan mei vahos rilomun . Xi bal ni anien , e vongien xil vus di pat dat tan ba ut milan .
10012017	Eilep nan xil xa ladi sangas visali laba , di lasak tengan lital rati ra tan . E xi ien ti tavei , e misin ni tengan vanien vatel xil .
10012018	Wik tei mei mitavi , e tuvava ak mat . E melele xa mat , eilep xil na Deved ulixil mikan tengan laviteni mini . Xil lanemi labit , “ Melele xa tuvava ak temeul tamu , Deved bit nalong ti sepin nar vari . ? Imak , ma rihit mesen maten na tuvava nan mini itep ? Maxani , ipol ni neta tova xa isa iha ni xi mun tang . ”
10012019	Melele xa Deved pus xil di lasep piao mi xil mun tang , xi mikila vari xa tuvava nan mat . Ma xi misis xil bitene , “ ? Midep ? ? Tuvava mat ? ” Ma xil labit rilomun ni mini labitene , “ Io li , mat . ”
10012020	Melele xa Deved milonge , mea ra tan , ba minggul , minggul maxoe ni xi , e mising xoles eising nan xil . Di , be Nim Tavolin na Iahova ba mot mini . E melele xa dilomun be tim san , misis anien . Ma lalehi bemei , e xi ngga ni .
10012021	Melele xa eilep nan xil lapus sexien xa pol ni , mei labiteni mini labitene , “ ? Di opol ni mak veneh ? Melele xa tuvava nam temeul tamu , xouk di otemuis ven e di otehal ni anien . E melele xa mat , xouk otamea ongganien sung . ”
10012022	Ma suv toto Deved bit rilomun ni mi xil bitene , “ Reitin xa inou di natehal ni anien e di natemuis melele xa tuvava ak di temeul tamu . Inou di natenemi natehit xos Iahova en isae li e nou , ma namaen tuvava ak ti namat .
10012023	? E taxeak xa xi mat tuei , veneh ma namal ni anien ? ? ? Nikila nipol ni tuvava imeul rilomun ? ? ! E-e , nasakras ! Vatova , inou nihe rute xa xi da en , e xi misakras vatilomun vamei visal nou . ”
10012024	Ma suv toto Deved ba misepin kuhi mi atou nan , Batsiba , tengan vapet rat nenemien nan mei vahos rilomun . Dutou ni , Deved ba pat mun dela , ma xi di ni tuvava tei mun . Xi milingi be malohos , ma Deved miling hisen be ' Solomon ' . Iahova ien bei pupu ni horamue ak ,
10012025	ma biteni mi provet Netan tengan ha iling his tei mun ihe ' Sedidaia ' xa koute teni be ' Ngan xa Iahova ien bei ' .
18001001	Tetiamu nousav , moletin tei tete e kantri tahal Us , hisen Siob . Xi tehusil xat kuh Hi e di temot mini vehakut . Xi tehe moletin hos tei xa sexien nan temese tevi e texuxou kuhi ve sexien nan xil vengan en ti tenavei tengan vapol vasa .
18001002	Horamue nan xil latehe lu e he sav (7) e atuli nan xil latehe tol (3).
18001003	Sipsip san xil latetuxoh taosen lu e he sav (7000), kamel san xil latetuxoh taosen tol (3000), buluk san xil latetuxoh taosen tei (1000), e dongki san xil latetuxoh handred lim (500). Moletin te polien nan xil mun latehe holu xa latehe holu . E rute ak xa tete ist , xi vari iaxa holesok nan xil tehe holu teli ngan teisav xil mun .
18001004	Horamue nan xil , vehakut xil kekes di latepol ni anien xil xa tellep . Melele xa tei e xil pol ni anien tei e tim san , misilasil ni tuneli sav xil del tunahin xatel lamei . Melele xa langganien e lamun bus , xil ladilomun labe tim sae xil . E tave nousav ti , ngan teisav mun pol ni mak tang ba duxoh ngan nen xa be lu e he sav (7) e xil .
18001005	E melele xil vus xa langganien bus e latasil , Siob di misa sepinien ba mi xil tengan ha lisak moten meulien nae . Di , e makoe roroh dutou ni anien xil vus xa tellep xiak , xi mitamea e ba misa kekes ni sanien eo ve rin nae ba mi Hi . Siob tepol mah ni temak tengan vasak ni xil lamese rilomun pe met Hi , vengan tenemi tehit xos tova e xil mitamras e tepol ni neta tova xa tesa pe met Hi .
18001006	Vatei , e ut nesao , masxaxa xil ba lasoh pe met Iahova , e Temat mun be xil .
18001007	Ma Iahova misisi bit , “ ? Xouk onggo xave omei ? ” Temat bit rilomun ni bit , “ Nanggok , naba xor , e naborang e ut xil ngasen e ut etan . ”
18001008	Ma Hi misisi bit , “ ? Xouk otepus moletin hos te polien navan xa hisen Siob ? Moletin tovuol e ut etan di valong xat nou e vamal vaxoni xi . Xi di mot minou e di mingguxou kuhi ve sexien nan xil tengan napol ni ti neta nasa . ”
18001009	E Temat bit rilomun ni mini bit , “ ? Midep ? ? Onemi obit Siob iti ni ngan taxa ti imot minuk xosxa uleh rerat tuxolxatien nan xil ihe reling meulien nan ?
18001010	Vehakut , xouk di osikoe xole del ngenen xil e holesok nan xil vus . Di oduxol xati e holesok xil vus xa xi di pol ni , e di osak ni vongoro san xil mun mei labe holu xa labe holu , lase vuol ni rute xil ngasen .
18001011	E xosxa uleh rerat holesok xil ak ihe relingi , ma taxeak tang , isuholuk pe metom . ”
18001012	Iahova biteni mini bit , “ Bos tang . Namaen holesok xil vus nan di e hem . E onatuxol tenben ti . ” Di , Temat mitamea ba .
18001013	Vatei , horamue na Siob xil di langganien vituei e tim sa tua nae xa be muimol e xil .
18001014	E melele nen ak , eloheoh tei miloh be visal Siob e biteni mini bit , “ ! O suv li ! Xamem di matepol ni buluk sam xil di latetei tan , e dongki sam xil mun dit lateanien sangas visal xamem .
18001015	Di , matemanin , e mol-Saba xil lamei , e labas vin moletin te polien nam xil e lakan ni vongoro sam xil vus . Inou li kestang iaxa nalesae tengan mei namit mese ni minuk . ”
18001016	Melele xa di tamu misepin , moletin tei mun te polien nan bemei visali e biteni mini bit , “ Moletin te polien nam xil di latelaxat sipsip sam xil , e veta tei li milangas nggo ut nesao , e mei da vin xil vus . Inou li kestang iaxa nalesae tengan mei namit mese ni minuk . ”
18001017	Xi mun tasepin ti mu vavus , e tei mun teisav bemei e biteni mi Siob bit , “ ! O suv li ! Moletin te kanen xil langgo kantri tahal Kaldea mei ladipas xil labe vanute tol . Di , laloh ve xamem . Xil mei lasal vin moletin xil vus te polien nam ni tiei te vaeen nae xil , e laleh vuol ni kamel sam xil vus . Inou li kestang iaxa nalesae tengan mei namit mese ni minuk . ”
18001018	Xi mun tasepin ti mu vavus , e tei mun bemei e biteni bit , “ Horamue nam xil li del atuli nam xil di lateanien vituei e tim sa tua nae xa be muimol .
18001019	Matemanin , e votiang tei xa mahulong mitamea nggo uruvuol bemei e mei bas tan ni nim xa ladi en . E horamue nam xil vus li lalel . Inou li kestang iaxa nalesae tengan mei namit mese ni minuk . ”
18001020	Melele xa Siob milong holesok xil vus ak , xi milong misa pupu . Ma midal pas eising nan e mikot hilin be vatumas . Di , mitingeiril be tan e mot mi Hi .
18001021	Xi biteni bit , “ Melele xa latepes nou , inou nateka hon tang . E melele xa nimat , ma nika hon mun tang niha . Iahova tesa holesok xil vus minou , e xosali , mileh rerat rilomun ni be reling nou . E inou niti ni ngan taxa ti nipet rat his Iahova . ”
18001022	Tave ti neta xa holesok xil xa misa xiak testal mi Siob , xi tenapol ni ti neta vasa mu vahit neta tova xa misa vaha mi Hi .
18002001	Vatei , e ut nesao , masxaxa xil lamei tengan lasoh rilomun pe met Iahova , e Temat mun be xil .
18002002	Ma Iahova misisi bit , “ ? Xouk onggo xave omei ? ” Temat bit rilomun ni bit , “ Nanggok , naba xor , e naborang nabe ut xil ngasen e ut etan . ”
18002003	Ma Hi misisi bit , “ ? Xouk otepus Siob , moletin hos te polien navan ? Moletin tovuol e ut etan di valong xat nou e vamal vaxoni xi . Xi di mot minou e di mingguxou kuhi ve sexien nan xil tengan napol ni ti neta nasa . Xouk otesis nou , ma namaenuk tengan opangei votei ni tang . E tave ti neta xa mak , xi di tamu nggusil sexien xil xa memese pe metok . ”
18002004	E Temat bit rilomun ni mini bit , “ Moletin tei minem usil tenben mili sein holesok sav xil nan . E xi mikila isa vuol ni xil tengan vameul .
18002005	E xosxa usasa utuxoli e upurun tenben , ma nakila xa taxeak tang , isuholuk pe metom . ”
18002006	Ma Iahova biteni mi Temat bit , “ ! Bos tang ! Namaen xi de hem , e onahasi ti tang namat . ”
18002007	Di , Temat be reling Iahova e ba pol ni menuk xil xa tellep mistal ba xat tenbe Siob xil vus , nggo vatin nesao ba duxoh kaelen xalu e tan .
18002008	Ma Siob ba , e ba dotan de vul meas e rute xa di ladin tisok xil en . Di , minggur mavulut neta tei xa mikan , e di misi papas menuk nan xil ni .
18002009	Di , atou nan bemei visali e biteni mini bit , “ ? Xouk di tamu onggur xat sexien hos nam xil ? ! Bos mak mu tengan usuhol Hi tang e umat ! ”
18002010	E Siob bit rilomun ni mini bit , “ ! Xouk di osepin nggoni atou tei xa mitalang ! Xir raleh holesok xil xa bos ra he Hi . ? E midep ? ? Rasakras raleh holesok xil mun xa misa ? ” E tave ti neta xa longpangasien na Siob nggeih pupu , xi tenavit ti neta vasa vaha ni Hi .
18002011	Melele xa longeongen usil longpangasien na Siob mikapis e rute xil vus , timue nan tol latelongeong ni . Hiseatel be Elivas tahal Teman , Bildat tahal Suah , e Sofar tahal Namah . Melele xa latlongeong ni , latomei vituei e latepol ni nenemien natel tengan ha latsa esaeen natel mini e latopet rat nenemien nan ni sepinien natel .
18002012	Melele xa mei latodi tamu sotin , latopus Siob e lattapus kil ti . E melele xa latomei sung sangas , latpus kila e latlonge misa tova tang ve timue natel . Ma latodang ven nggeih , latdal papas eising natel , e latso vul meas be nesao e mikiri ba xat vatiatel .
18002013	Ba latdi kat visali melengien lu e he sav (7). Ladit votei tang e latave relingi ti vengan latpusi xa longpangasien xa Siob mingguri eilep pupu .
18003001	Melele xa latodi ba duxoh melengien lu e he sav (7) bus , Siob misepin sung e di miseputut ve melengien xa latepesi en .
18003002	Siob biteni bit ,
18003003	“ ! O Hi Suv li , usa halesil ita xat vongien xa lateti ni nou en ! ! E usa halesil mun ita xat melengien xa latepes nou en !
18003004	Suv li , melele nen ak , uhiles melengien teni mei ihe vongien . Onanem ti mun melengien ak , e onamaen ti mun miehen teni naleluv .
18003005	Upol ni melele nen ak , ut ivoli itat imak e maluxoluken teni mei imetel xa imetel . Ukutaxol eai ni momah xil .
18003006	Uhur rat vongien nen ak ihe reling huram nen , e onamaen ni ti tengan livuli rilomun ni .
18003007	Upol ni vongien nen ak ihe lumalum , e tangen na tuvava xil xa latepes rohon ni xil ihe tovuol en .
18003008	Ngan xil xa langgur eimas xa nggeih xa mikila vasak ni meseo te huinep xa lakes ni Levaetan mei vamah , uhiteni mi xil tengan lipol ni halesil ita xat melengien ak .
18003009	Hitu te makoe , utal xati tengan naleluv ti , e onamaen vongien ak ti tengan mei nalan .
18003010	Usa halesil mi vongien nen ak vengan temaen ni latepes nou en , e temaen ni nou tengan nimeul e nakila nihur longpangasien e nilonge isa imak .
18003011	Vahos mak mu vahit namat nata nga e vang nana navan , mu namat e melele xati xa latepes nou .
18003012	? Veneh ma nana navan teling nou natetotan e huxalen xalu ? ? Veneh ma tesa sus minou ?
18003013	Vahit ngan xa namat ngamu e melele nen ak , xosali , tit nangel kuhi xiak e ninalong pangas nou ti mun .
18003025	Neta xil vus xa uluk tekan ni , xil vus mei pangei nou . E naha xa di natenexo ven , xil vus mistal be reitin .
18003026	Tomat tovuol e meulien navan , e nenemien navan tata kat ti , Nasakras nangel kuh vengan longpangasien navan misakras vavus . ”
18004001	Di , Elivas tahal Teman mea e misepin mi Siob bit ,
18004002	“ ? Xosxa nisepin minuk , ma iem iat nou ? Vengan nasakras mun nata votei .
18004003	Xouk otepispisi mi moletin xil holu e otesa xeihen mi ngan xil xa lamerou .
18004004	Melele xa moletin temot mu ven temal , sepinien nam xil tetutou ni e tetal rat rilomun ni .
18004005	E taxeak , be xouk sung iaxa di olong pangasuk , e otapin ti tengan ovisu mini .
18004006	Xosxa be reitin xa di omot mi Hi e meulien nam momal pe meten , ma vasak ni nenesien nam vaxeih mu e nenexoen nam vahe tovuol .
18004007	Taxeak , unem pisi . ? Moletin tei xa sexien nan momal mikila imat ixo suse xa misa ? ! E-e !
18004008	E inou natepusi xa moletin tei xa dei tan te tesaen e milih utiei te sexien xa mikavui di en , xi vari di tehur huit tesaen e koute te sexien xa mikavui xiak e meulien nan .
18004009	E moletin xil xa lamak , Hi di mu len xil del ekaten nan nggoni votiang tei xa mu nggeih .
18005017	E sien iti mi moletin xa Hi di momal ni . Ma , iem nakat ti melele xa xi di misel xatuk mak . ”
18006001	Siob bit rilomun ni mi Elivas bit ,
18006002	“ Xosxa uso longpangasien navan itel sakpisien xil navan ihe sikel tova ,
18006003	xil vus imeas ni nou ili suhon xil vus xa di tas . Ma onatemanin ti xa di nasep talang mak .
18006024	Bos , upispisi minou . Hiteni minou naha iaxa natepol ni tesa . Inou nitat votei , e ti niteong ni xouk .
18006025	Sepinien xil xa be reitin , xeihen di en , e sepinien nam be neta sav tang .
18006026	? Onemi obit okila omal ni sepinien navan ? ? Veneh ma otalong kil ti sepinien na moletin tei xa nenesien nan tovuol mun ?
18006030	? Di onemi obit naluvos ? ? ! Di onemi obit nasakras nale kil melengien xil te xeih ! ? ”
18018001	Di , Bildat tahal Suah misepin mi Siob bit ,
18018002	“ Moletin xil xa langgoni xouk lasakras ladit votei . Xosxa utat votei e uteong , ma mukila musepin minuk .
18018005	Moletin xil xa di lapol misa , xil langgoni laet xa lihui vini e upang teni misakras mun vapili .
18018012	Tetiamu , holesok nae xil tehe holu , e taxeak , mae di nggat pangas xil . Longpangasien di sangas visal xil vehakut .
18018013	Meseien tei xa misa pupu di nggat tenbe , e misak ni mer hexil del merut lexil di meles .
18018018	Ngan xil xa di lapol misa , lisi rerat xil lihe reling miehen , e ha liti ut te maluxoluk . Xil lihe reling ut te meulien , e ha liti e ut te maten .
18018021	Ngan ak be hoxalite te meulien na ngan xil xa di lapol ni sexien xil xa misa , e hoxalite na ngan xil xa latakil ti Hi . ”
18019001	Di , Siob bit rilomun ni mini bit ,
18019002	“ Veneh ma di mutopurun pupu ni nou ni sepinien namitel ?
18019003	Be nousav ak xa di mutesepin misa ba ni nou . ? Muttave unoun ti ve sexien xa di mutopangei nou ?
18019021	! Tua navan xatel li , iemitel isae li e nou ! Vengan he Hi li nggeih da xat nou .
18019022	? Veneh ma di mutesak tengan mutepangei nou vaxoni ngan xa Hi di pol ni minou ? ? Midep ? ? ! Natalong pangas nou ti mu vapin e tenbeok ! ? ”
18020001	Di , Sofar tahal Namah misepin mi Siob bit ,
18020002	“ ! Siob , xouk di osak ni nou ieok mikat tova tang ! Nasakras mun nata votei . Taxeak , nisa rilomun ni sepinien nam xil .
18020004	Okil kuhi mak xa melele xil tetiamu , melele xa Hi miling rohon ni moletin xil lateti e ut etan mei duxoh xosali ,
18020005	moletin tesa xil , di lalonge bos te melengien vahis tang , e sien na ngan xil xa di lapol misa ikesae vatei takes .
18020027	Ngan xil xa ladi ut nesao ti lihit rat tesaen nae xil , e ngan xil te ut etan ti liso sepinien iha xat xil .
18020028	E melengien xa Hi ilepis moletin xil en , ekaten nan ixoni oei tei xa eilep xa mei itaveas rat holesok xil vus nae iha .
18020029	Ngan ak iaxa istal mi ngan xil xa di lapol misa , e ihe hoxalite te meulien nae xa Hi tehit xati mi xil .
18021001	Di , Siob bit rilomun ni mi xatel bit ,
18021002	“ Mutiteong kuhi ni naha xa nihiteni . Xosxa iemitel ihei tengan mutopol ni nou nalonge vahos , ma mutisa vurangemitel tang minou .
18021005	! Mutiketeh mutipus nou ! ! Isak ni lemitel imulul e iemitel ivon !
18021006	Melele xa di nanem usil naha xa tepangei nou , leok xalu mulul e nanexo tova tang .
18021007	? Veneh vari ma moletin tesa xil ladi bos tang ? ? Veneh ma mei labe momatu kuhi e di lapus hosien e meulien nae ?
18021013	Io , vehakut e meulien nae di lapus hosien , e lamat del tomat .
18021014	Moletin tesa xil labiteni mi Hi labit , ' ! Uling xamem muti nga tasemem ! Iemem ti tavei makil suse nam xil .
18021015	? Hi be visi iaxa ti mumot mini ? ? Naha vari iaxa muhuri ixo en xosxa ti musis mini ? '
18021017	“ ? Vilieh vari iaxa di mapus Hi di nggui vin laet te meulien na moletin xil xa lamak ? ? Vilieh vari iaxa di labisu ni melengien xil te xeih ? ? Vilieh vari iaxa Hi en di nggat xil e di misa pangasien mi xil ? ! Xir ratapus ti vari !
18021023	Moletin tei , xi di pus hosien del tomat e meulien nan .
18021024	Xi ven bos dat mak duxoh melele xa mat .
18021025	E moletin tei mun , sien tovuol vari e meulien nan . E melengien xil vus nan , xi di pus pangasien duxol melele xa mat .
18021026	E hoxalite te meulien nalu pipin tang . Melele xa lumat , ladihin xalu , e ui xil langga vuol ni tiei nalu .
18021034	? E xamitel , mutobit mutopol ni nou nalonge vahos ni sepinien xil namitel xa be neta sav tang ? ! E-e ! ! Sepinien xil vus xa muttesa ni minou be te luvosen tang ! ”
18022001	Elivas tahal Teman misepin rilomun mi Siob bitene ,
18022002	“ ? Moletin tei mikila vasuv xat polien na Hi ? ? Metisouen na moletin tova mikila vatutou ni ?
18022004	? Midep ? ? Hi di momal ni xouk vengan di omerere ni ? ? Veneh vari ma xi di misa longpangasien minuk ?
18022005	Hi di pol ni mak minuk vengan xa tesaen nam xil labe holu pupu , e vengan xa sexien xil vus nam mikavui .
18022010	Misak ni , taxeak , labiti siling xil holu di e suse nam xil , ulikanen basuk e masoh teni di nggatuk .
18022011	Io , ve rin ak Hi di misak ni maluxoluken di da xol rute xa oda en , e osakras oketeh . Nggoni ngan xa oei tei xa eilep da xolok . ”
18023001	Ma Siob bit rilomun ni mi xatel bitene ,
18023002	“ Neta sav xa di mutebiteni mak , inou niti ni ngan taxa ti niseputut usil rin navan mi Hi . Vengan , tave ti neta xa xi di milong isien ve longpangasien navan , hen nggeih tamu da xat nou .
18023003	Tohiteni li minou rute xave vari iaxa nikila nikamet Hi en , tengan nikila ha nihe voninen .
18023004	Xosxa imak , ma nihit vuol ni rin navan mini , e nihit kil reitinen te sepinien navan xil mini .
18023005	Nabit nikil ti naha xa ihit usili , e xi isa rilomun ni sepinien navan itep ?
18023006	? Midep ? ? Hi isa xeihen nan xil vus mei ita xat nou ? ! E-e ! Xi iteong kuhi ni nou melele xa nisepin .
18023007	Moletin xa memese pe met Hi mikila lalisepin vituei . Io , xosxa nipol ni imak , ma xi mikila ihit rati pe met moletin xil vus xa inou natapol ni ti neta vasa .
18027002	“ Tave ti neta xa Hi tepol ni meulien navan tesa e tenapol ni ti vamal minou , inou nabiteni reitin pe met Hi te Xeihen xa meul tang da
18027003	xa vulongok navit ti luvosien . Melele xa di tamu nasehseh ni votiang xa Hi di misa ni minou , inou ninavit ti neta xa misa .
18027004	
18027005	Ituxoh melele xa nimat , nitit ni ngan taxa ti nihithiteni xa natapol ni ti neta vasa . E nasakras namiteni xa sepinien xa mutso ni ba ni nou be reitin .
18027006	Inou nasoh nggeih e sepinien navan xa meulien navan momal tevi . E nenemien navan memese melele xa di nanem usil melengien navan xil . ”
18030020	Siob mikei ba mi Hi bit , “ Hi , inou nakei bat minuk , e xouk otasa rilomun ni ti sepinien tova minou . E melele xa nasis , xouk iem ti tavei tengan oteong ni nou .
18030021	Di osak purun nou tova tang , e esaeen nam tovuol e nou . Oteling nenemien nam tengan opangei nou vatel xeihen nam .
18030022	Nggoni votiang tei xa nggeih , obui xat nou e okilkiles ni nou .
18030023	Nakila xa di odel nou tengan name von maten xa be hoxalite te meulien na moletin xil vus . ”
18038001	Di , Iahova misepin mi Siob nggo votiang xa nggeih bit ,
18038002	“ ? Xouk obe visi iaxa di osak pis nenemien navan xil del sepinien nam xil xa be neta sav tang xa metisouen tovuol en ?
18038003	! Mea soh , xosxa obit obe tiramue ! Usa rilomun ni sepinien xil xa nisisuk ni .
18038004	? Oteta xave melele xa natepeas ni ut etan ? Xosxa okil kuh holesok xil vus , usep usili minou .
18038005	? Visi iaxa teling kusute xalu e vonealu xati ? ? Visi iaxa mikila xa ut etan teviei midep ? ? Xouk okila ?
18038006	? Vatit ut etan ak be naha vari ? ? Visi iaxa teling xat vatihat te ut etan ?
18038007	E melele nen ak , hitu xil te makoe latekikei vituei , e masxaxa xil vus te ut nesao latemeun tetel sien .
18038008	? Visi iaxa tepol ni vioh xa misikoe xol haxot te tas , melele xa teleh rohon texo pe huitan temei .
18038009	Inou iaxa natekutexol tas ni momah xil e natesak ni maluxoluken da xole .
18038010	Inou iaxa nateling haxot te tas tengan misakras vamea e vapangei tan .
18038011	Inou iaxa natehiteni natehit , ' ! Xouk utuxoh ut e onali ti mun onava ! Tehe nam xil ti limavul xat rute ak kestang . '
18038012	? Siob , obe visi vari ? ? Xouk otesemaen ni tuei vatova tengan ut valan mei vahe melengien hu tei mun ?
18038013	? Xouk otehiteni tuei vatova mi eai tengan ian e ut xil vus e ut etan , e isin rerat ngan xil xa lasa ra von xuxusen nae ?
18038019	? Xouk okil rute xa miehen nggo en , mu rute xa maluxoluken ba minggus en ?
18038020	? Xouk okila opisen suse xati nalu mi xalu ? ? Mu osil xalu lalotilomun lalohe vonealu ?
18038021	? Okila opol ni ? ! E-e , osakras ! Vengan latnapesuk ti mu e huram nam xil tapin ti .
18038034	? Okila okei vaha ni momah xil te ut nesao e osak ni us vamus vakasuk ?
18038035	? Okila opol ni an valangas e vatatiluk tengan osepmaen ni xa iha xave ?
18038036	? Visi iaxa misa metisouen mi moletin , mu misak ni nenemien nan mikilakil ?
18038037	? Visi iaxa nenemien nan pipin tengan vavuli momah xil ? ? Visi iaxa mikila vateh rat us vamus
18038038	e melele xa vul meas mituvan e ut xil vus , e eai ngga xat tan nggeih ? ”
18040001	Di , Iahova misep rilomun mi Siob bit ,
18040002	“ Siob , xouk obit Hi te Xeihen iaxa pol tamal ti . ! Xouk xa otesepin teha xat nou , uhit rilomun ni sepinien navan xil !
18040003	Ma Siob bit rilomun ni mi Iahova bit ,
18040004	“ O Iahova , inou nasep talang pupu li . ? Nihit naha vari ? Inou ninavit ti mun neta .
18040005	Inou nabit neta xil hao ngamu xa tave ti tengan namiteni . ”
18040006	Iahova bemei mun misepin mi Siob nggo votiang tei xa nggeih bit ,
18040007	“ ! Mea soh xosxa obit obe tiramue ! Hit rilomun ni sepinien xil xa nasisuk ni .
18040008	? Xouk di osak pisi tengan opisen ni xa inou natepol ni neta tova xa misa ? ? Xouk di obiteni xa inou iaxa natnapol ti vamal minuk , tengan upisen pisi xa xouk omal ?
18040009	? Xouk onggur xeihen tomak nggoni nou ? ? Raem nggoni raeok xa mikila varum vaxoni veta ?
18040010	Xosxa okila , ma umea usoh itel merereen e koaien nam . Using xolok ni eising na eilep xil itel miehen nam .
18040011	Melele xa di opus ngan xil xa di labut xil , upol ni ekaten nam iha xat xil , e usak ni nenemien nae xil ihe etan .
18040012	Reitin , upus xil e usak ni xil lihe tan . Upel xat ngan xil xa di lapol misa e rute xa di lasoh en .
18040013	Utihin xil vus ni tan . Uvar viton xil e von maten .
18040014	Xosxa okila opol vuol ni holesok xil ak , ma inou mun nipet rat hisom , e nihiteni xa xouk vari ukila uteh meulien e xouk mun tang . ”
18042001	Di , Siob bit rilomun ni mi Iahova bit ,
18042002	“ Iahova , nakila xa xouk onggeih xa onggeih . Xouk okila opol vuol ni holesok xil vus xa iem bei .
18042003	Otesis nou otehit inou nabe visi iaxa di nasak pis nenemien nam xil del sepinien navan xil xa be neta sav tang xa metisouen tovuol en . E inou natesepin usil holesok xil hao xa natakil ti , e usil neta xil xa latellep pupu xa mili nenemien navan .
18042004	Otehiteni minou tengan niteong ni xouk melele xa otesepin , e nisak pisi nisa rilomun ni sepinien nam xil .
18042005	Tetiamu , natekilak texo naha xa mosav xil latehiteni minou , e taxeak , napus kilak sung ni metok xati .
18042006	Ma inou nabe unoun ve holesok xil xa natehiteni . Nileh rilomun ni sepinien navan , e ha nixul ni vul meas tengan ipisen ni xa nalonge misa pupu ve naha xa natepol ni minuk . ”
18042007	Melele xa Iahova misepin mi Siob bus , xi biteni mi Elivas tahal Teman bit , “ Ieok nggatuk del timue nam xalu , vengan mutasepin ni reitinen ti usil nou vaxoni ngan xa Siob , moletin hos te polien navan , tesepin ni .
18042008	Ma taxeak , mutileh buluk ihe lu e he sav (7) e sipsip mun ihe lu e he sav (7) e mutihe visal Siob . Ha mutitin xil lihe sanien eo namitel imei ni minou . Ti , Siob , moletin te polien navan , isis ve xamitel e inou niteong ni sisen nan . Imak , ma ninapurun xamitel ti naxoni ngan xa momal tengan mutihuri ve sepinien te talangen xil namitel . Vengan mutnasepin ti vahe reitin usil nou vaxoni ngan xa Siob tesepin ni . ”
18042009	Ma Elivas , Bildat , del Sofar latopol ni naha xa Iahova tehiteni mi xatel , e Iahova milong sisen na Siob .
18042010	Melele xa Siob misis ve timue nan xatel bus , Iahova duxol xat Siob rilomun . Xi misa holesok xil xa tekesae relingi be valu mili ngan nan xil xa telehi tetiamu .
18042011	Di , tuneli e tunahin xil vus lamei visali del timue sav nan xil tengan mei lasao ni . Xil lapol ni anien tei xa eilep ven e tim san . E lapisen esaeen nae mini e ladutou ni ve longpangasien xa Iahova tesakini tengan vahuri . Xil kekes lasa mani e ring tei xa be gol mini .
18042012	Iahova duxol xat melengien kor xil na Siob mili ngan xa tetuxol xati tetiamu . Siob , sipsip san xil laduxoh taosen hat e le tei (14,000), kamel san xil laduxoh taosen tei e he sav (6,000), buluk san xil laduxoh taosen lu (2,000), e dongki san xil laduxoh taosen tei (1,000).
18042013	Horamue nan xil labe lu e he sav (7) e atuli nan xil labe tol (3).
18042014	Atuli nan xa be muimol , hisen Semaemah . E ngan xa dutou ni , hisen Kesiah . E ngan xa be tasite , hisen Keren-Hapuk .
18042015	E ut xil vus e ut etan , latnapus ti atou sav tova xa valnaon vahos vaxoni atuli na Siob xatel . E tameatel misa tan e vongoro xil mi xatel nggoni ngan taxa misa ni mi tua natel xil .
18042016	Dutou ni holesok xil ak , Siob temeul nousav , e huram nan tetuxoh handred tei e hanutap lu mun (140) tetel xat ngan xa tehuri tetiamu . Xi temeul tehe nousav e tepus havneli e havnahin xil tetel horamue nae xil mun .
18042017	Siob mei tehe momatu kuhi , di , xi mat sung .
19001001	Sien iti mi ngan xil xa di lasin nenemien xa moletin xil xa lakavui di lasa ni , di latahusil ti sexien na moletin tesa xil , e di latamos ti vatel ngan xil xa lasep pepamen usil holesok xil na Hi .
19001002	Moletin xil ak di lapus sien e melele xa di lalong xat rae xil na Iahova . Io , melengien e vongien , xil di lanem usili .
19001003	Xil langgoni vatiei xil xa lalihi di seri oei . Xil di laso huite e melele xa momal , e ute misakras vamen e vakiri . Holesok xil vus xa moletin xil ak di lapol ni mei bos pupu .
19001004	E moletin xil xa lakavui latamak ti . Xil langgoni valit uit xa tavos ti xa di laso rerati reling utute xa bos , e votiang di bui lelen ni .
19001005	Ma melele xa Hi ilepis rin na moletin xil , xi isa longpangasien mi moletin xil ak xa lakavui . Xil lasakras lati visal ngan xil xa kakaoen nae momal .
19001006	Vengan ngan xil xa kakaoen nae momal , Iahova ilaxat kuh xil e isikoe xol xil . E ngan xil xa kakaoen nae mikavui , xil ladi e suse te maten tang .
19002001	
19002002	
19002003	
19002004	
19002005	
19002006	
19002007	
19002008	
19002009	
19002010	
19002011	
19002012	
19003001	
19003002	
19003003	
19003004	
19003005	
19003006	
19003007	
19003008	
19004001	
19004002	
19004003	
19004004	
19004005	
19004006	
19004007	
19004008	
19005001	O Iahova , uteong kuhi li ni sepinien navan , e uteong ni pangasien navan li .
19005002	O Hi , obe Suv Toto navan li . Uteong ni tangen xil navan ve tutouen , vengan di nasis minuk kestang .
19005003	O Iahova , e makoe roroh xil , di oteong ni raeok . Melele xa eai mistal , di nadak kesuk ve rin navan , e di nadatil huit sisen navan .
19005004	Xouk obe Hi xa otavesi xouk ti ve sexien tesa xil , e otamae ni moletin tesa xil ti tengan lamei visal xouk .
19005005	Ngan xil xa di lasep koai lasakras lasoh pe metom . E di oketeh misa ni ngan xil xa kakaoen nae tamal ti .
19005006	Xouk di opangei meulien na ngan xil xa di laluvos . Xouk , Iahova , iem minggat ngan xil xa di labae e di laluvos vehakut .
19005007	E vengan xa eheien nam mahulong pupu e misakras vavus , inou nakila nihe Nim Eo nam . Ti nitingeiril minuk imal ni rute xa Nim Eo nam da en , e ti nipet rat hisom itel merereen .
19005008	O Iahova , moletin holu laketeh misa ni nou . Ma utel nou e suse te momalen e upisen suse xa iem bei tengan nihusili .
19005009	Ngan xil xa di laketeh misa ni nou , tinexil polu ni nenemien te hu lelen holesok xil en . Nasakras naling nenesien navan vate xil , vengan sepinien nae nggoni voh xil xa di lalihi nenemien na moletin xil nggo en tengan mei lavas vin xil .
19005010	O Hi , ulepis moletin xil ak , e usa pangasien mi xil ve naha xa di lapol ni . Holesok xil xa misa xa labit lipol ni mi mosav xil , uhilesi mei ihe ae mun tang . Usil rerat xil lihe relinguk ve tesaen xil xa latepol ni teha xatuk , e vengan xa xil di lasin lelaxatien nam .
19005011	E ngan xil xa di langgus pe hem e melengien xil te xeih , xil lihesi xil e likikei itel sien . Usikoe xol ngan xil xa eheien nae di e xouk , tengan lipet rat hisom .
19005012	O Iahova , tuxolxatien nam iti mi ngan xil xa kakaoen nae momal . Eheien nam isikoe xol xil ixoni eivae tei .
19006001	O Iahova , iem nat nou ti e onavul xat nou ti . Onameas pangas nou ti natel ekaten nam .
19006002	O Iahova , iem isae li e nou vengan veok memerou . Usak pilei nou vengan leok di malili tova tang ve ulikanen .
19006003	Nenexoen di bas tan ni nou . ? O Iahova , vilieh vari usa huit sisen navan ?
19006004	O Iahova , utilomun mei uteh meulien e nou li . Ututou ni nou vengan esaeen nam mahulong .
19006005	Moletin xa mat misakras vanem xatuk . ? E visi vari mikila vapet rat hisom melele xa de vul te maten ?
19006006	Di nadang xa nadang , e veok memel . E vongien xil vus , simetok di mileh ba xat eilung mavan e misak ni von paten navan memer tevi .
19006007	Nasakras naketeh vahos vengan xa metok mitep . Nalonge misa pupu vengan moletin tesa xil di lapurun nou .
19006008	Muhe sotin ra nou , xamim xa di mupol ni tesaen holu , vengan Iahova iaxa miteong ni tangen navan xil .
19006009	Melele xa nasis mini ve tutouen , Iahova milong nou , e xi isa huit sisen navan .
19006010	Elu navan xil lihe unoun melele xa limei visal nou , vengan Hi ihol rerat xil e isak ni xil lilesae itel ulikanen .
19007001	
19007002	
19007003	
19007004	
19007005	
19007006	
19007007	
19007008	
19007009	
19007010	
19007011	
19007012	
19007013	
19007014	
19007015	
19007016	
19007017	
19008001	! O Iahova , hisom be eilep mak mu mili his savsav xil e ut etan ! E minehinen te xeihen nam mileluv xol ut nesao .
19008002	Memesien ihat minuk ixo horamue e tuvava xil . E melele xa elu nam xil lilonge , litit votei , e ngan xil xa labit lavae vatelak , meulien nae ivus .
19008003	Melele xa napus tilang hat xa otepol ni , e naketeh be nesao napus aveti e hitu xil xa oteling xil ladi e vonine ,
19008004	nanem usil moletin xil tang te ut etan . ? Veneh ma di onem usil xil ? ? Veneh ma di olaxat kuh xil ?
19008005	Xouk otepol ni moletin xil labe tellep lali holesok sav xil , e otesa xeihen e merereen mi xil . Xouk tasom Hi , obe eilep mak mu mili xil .
19008006	Oteling holesok xil vus xa otepol ni di pe he moletin xil . Io , otepol ni xil mei labe vat xil te holesok xil ngasen te ut etan .
19008007	Lali sipsip , buluk , e vongoro xil vus xa ladi e tan .
19008008	Lali tuman xil xa di langga e tilang hat . E lali meseo xil e holesok sav xil vus xa ladi e tas .
19008009	! O Iahova , hisom be eilep mak mu mili his savsav xil e ut etan !
19009001	O Iahova , namesuk del meulien tevi navan . Nihithiten holesok hos xil xa di opol ni .
19009002	O Hi te xeihen , nikikei itel sien ve xouk , e nipet rat hisom ni kikeien xil .
19009003	Melele xa ostal , ngan xil xa labae del nou lalesae . E melele xa di lalesae ranuk , di lasavut , lamot e lamat .
19009004	Melele xa odotan e von xeihen nam di olepis moletin xil nggusil reitinen e momalen nam . E melele xa otelepis nou , otekameti xa rin navan temal .
19009005	Xouk di osa pangasien mi moletin xil xa di lamot mi hi sav xil e obas tan ni ngan xil xa lakavui . Moletin xil linanem ti mun xil .
19009006	Ngan xil xa latevae tetel nou labop , e obas vuol ni metimal nae xil . Ma moletin xil iexil bovong ni xil vari .
19009007	E xouk , Iahova , obe Suv Toto vehakut . Di odotan e von xeihen nam e di olepis moletin xil .
19009008	Io , di olepis kantri xil vus te ut etan nggusil momalen , e di ole kuh rin na moletin xil del nenemien xa momal .
19009009	Iahova , xouk di odutou ni ngan xil xa mosav xil di lapurun xil , e di osikoe xol xil e melengien te xeih xil .
19009010	O Iahova , ngan xil xa lakilak di laling nenesien nae e xouk , vengan osakras ostokovein ngan xil xa lamei visaluk .
19009011	Mukikei itel memesien ihat mi xouk , Iahova , xa ode Vathu Saeon . E muhithiteni mi moletin xil vus e ut etan naha xa di opol ni .
19009012	Vengan xouk di olong tangen na ngan xil xa langgur longpangasien , e di onem xat ngan xil xa lamat nggo he mosav xil . Xouk iaxa usa rilomun ni naha xa di lapol ni , mei ihe ae mun tang .
19009013	! O Iahova , iem isae e nou li ! Uketeh upus longpangasien navan xa di nangguri nggo he ngan xil xa laketeh misa ni nou . Xouk iaxa mei utal rat nou ra maten .
19009014	Imak , ma nikila nisoh pe met moletin xil tahal Serusalem , e nihit usil holesok xil xa otepol ni e rin navan . Io , itel memesien nihit usil suse xa oteteh meulien e nou .
19009015	Ngan xil xa latakil ti xouk di lamot labe vul xa xil tang latehili tengan mosav xil ti lamot lava en . E siling xa latepol ni , di misen xat xil mun tang .
19009016	Io , xouk Iahova , otesa longpangasien mi xil e naha xa latepol ni biles mei be ae mun tang . Nggo rin ak , otesak ni xil mei lapus kil xouk sung .
19009017	Moletin xil xa lakavui ha lihe von maten , vengan maten be hoxalite te ngan xil vus xa di lakavitou ni Hi .
19009018	Hoeo xil xa mosav xil di lanem male ni xil vehakut , xouk , Iahova , iem nabong ni xil ti . E ngan xil xa holesok nae xil tovuol xa latakil ti mun xa tutouen ixo xave vari , xil mei liling nenesien nae e xouk .
19009019	! O Iahova , mea ! Onamaen moletin xil te ut etan ti linapol ni nenemien nae nali xouk . Mei ulepis ngan xil vus te ut etan .
19009020	O Iahova , upol ni xil ulixil ikan ni xouk . E usak ni xil lipus kila xa labe moletin xil te ut etan tang , e linati ti navehi .
19010001	
19010002	
19010003	
19010004	
19010005	
19010006	
19010007	
19010008	
19010009	
19010010	
19010011	
19010012	
19010013	
19010014	
19010015	
19010016	
19010017	
19010018	
19011001	
19011002	
19011003	
19011004	
19011005	
19011006	
19011007	
19012001	
19012002	
19012003	
19012004	
19012005	
19012006	
19012007	
19012008	
19013001	
19013002	
19013003	
19013004	
19013005	
19013006	
19014001	
19014002	
19014003	
19014004	
19014005	
19014006	
19014007	
19015001	? O Iahova , visi vari ihe vangit Nim Eo nam ? ? Visi imot minuk e Vathu Saeon xa be hu eo nam ?
19015002	Ngan xil xa kakaoen nae momal pe met Hi , e di lapol ni sexien xil xa bos . Io , ngan xil xa di lasepin ni sepinien te reitinen xa nggo tine xa momal .
19015003	Ngan xil ak di lataseputut ti ni his mosav xil , e di latapol ni ti neta vasa vaha mi tua nae xil , e latasep sisil moletin nae xil ti .
19015004	Ngan xil ak lasin moletin tesa xil , e lamerere ni ngan xil xa di langgusil xat Iahova del merereen . Vehakut , di lapol usil naha xa labit xati , tave ti neta xa be neta tei xa nggeih .
19015005	Xil di lamaen mani mi moletin sav xil e latasis xil ti tengan lasa vatin mun vata xati . E xil latamaen mosav xil ti laxal xil tengan lapangei moletin tei xa tapol ni ti neta vasa .  Hisit moletin xil xa di lapol ni sexien hos xil ak , neta tovuol vakila vaxeleal ni xil .
19016001	Hi Suv , uketeh xol inou , nanesi e xouk xa onamaen ti holesok xil xa misa naxui nou .
19016002	Nabiteni minuk Iahova xa , “ Xouk obe Suv navan . Holesok xil vus navan xa bos nggo visaluk . ”
19016003	Moletin xil na Hi labe eo e labos pupu , ieok bei pupu tengan nate visal xil .
19016004	E ngan xil xa langgusil hi sav xil , di lalihi pangasien bemei e xil . Melele xa xil limot mi hi nae , inou ninamos ti natel xil ; e ninahusil xil ti melele xa lileh sanien eo nae xil .
19016005	Iahova , xosali meulien navan de hem , e melengien xil xa ti imei , ti ninesi e xouk xa usa holesok xil xa nihe terume ni .
19016006	Hi , xouk obos oli tan mu holesok sav xil vus e ut etan xa nakila namur xati . Nabesi nou tengan namur xat xouk kestang .
19016007	Iahova , namesuk vengan xa di opisen ni minou naha xa ti nipol ni . E , e vongien mun , di osak ni nou nakil suse xa momal tengan nihusili .
19016008	Iahova , vehakut naling xouk odiamu ni nou . Vengan xa odat sangas , neta ti namulul ni nou .
19016009	Misak ni , nabesi pupu ni nou , tinok polu ni sien , e uluk takan ti ,
19016010	vengan xouk di osikoe xol nou tengan ninava ti e ut te maten . Vehakut , di napol ni holesok xil vus xa osa ni minou . Ve rin ak , onasin nou ti ninave von maten .
19016011	Pisen suse te meulien mi nou . Nalonge bos pupu vengan ode visal nou ; vehakut , sien di visaluk .
19017001	
19017002	
19017003	
19017004	
19017005	
19017006	
19017007	
19017008	
19017009	
19017010	
19017011	
19017012	
19017013	
19017014	
19017015	
19018001	
19018002	
19018003	
19018004	
19018005	
19018006	
19018007	
19018008	
19018009	
19018010	
19018011	
19018012	
19018013	
19018014	
19018015	
19018016	
19018017	
19018018	
19018019	
19018020	
19018021	
19018022	
19018023	
19018024	
19018025	
19018026	
19018027	
19018028	
19018029	
19018030	
19018031	
19018032	
19018033	
19018034	
19018035	
19018036	
19018037	
19018038	
19018039	
19018040	
19018041	
19018042	
19018043	
19018044	
19018045	
19018046	
19018047	
19018048	
19018049	
19018050	
19019001	Hitu xil xa di nesao di lapisen minahinen te xeihen na Hi . E tilang hat mun pisen ni xa holesok xil vus xa Hi di pol ni bos pupu .
19019002	Melele xa meteneai mistal e makeo roroh , di pisin xeihen na Hi ba vuma ... mea mun e melengien sav . E aveti mun di bit rat kilakilen usil Hi Suv ba vuma ... mea rilomun e vongien sav .
19019003	Neta xil ak latasepin ti , e rae xil tovuol tengan rateong ni xil .
19019004	E tave ti neta xa mak , xil di lasa longeongen usil Hi mikapis be rute xil vus , e moletin xil ngasen te ut etan mei lakila xa Hi da . Meteneai xa de nesao , Hi milingi de voninen .
19019005	Makoe xil vus xi di mea del sien nggoni moletin tei xa besi xi tengan valoh e lohen tei .
19019006	Xi di mea e ri tilang hat tei e di miloh tengan vahe rin sav . Misak ni , ut xil vus mitin , neta tovuol mikila vaxus ra ni .
19019007	Rae xil na Iahova bos pupu ; di misa xeihen mi meulien nar . Hitxatien nan xil , rakila raling nenesien nar en , e di misa metisouen mi ngan xil xa latasukul kuhi ti .
19019008	Rae xil na Iahova momal tevi , e ngan xil xa lalong xati lihesi xil . Melele xa Hi misemae ni xir ni neta tei , ralonge ralong kila , e di misa kilakilen mi xir ngasen .
19019009	Momal tengan ripisen merereen nar mi Iahova , e ti ripisen ni mini vehakut . Holesok xil vus xa Hi di biteni be reitin , e lamal tevi .
19019010	Xil labos mak mu lali holesok xil vus e ut etan ; e kekasen teni mili kekasen te anien xil vus .
19019011	Sepinien nam xil ak di lasel xat nou , moletin te polien nam , usil sexien xil xa bos . E ngan xil xa di lapol nggusili , lihur huite teni xa ihos pupu .
19019012	Tave ti neta xa ngan ak be reitin , xamem masakras mapus sein tesaen namem xil . Misak ni , Hi Suv , xosxa napol ni neta tova misa xa natakil ti , uhur rati li ra nou .
19019013	E tesaen xil xa natapus kil ti xa di napol ni , usikoe xol nou li tengan ninamot ti mun en . Onamaen tesaen xil ak ti linatel nou e suse xa tamal ti . Upol ni meulien navan imese , e nimeluv ra xeihen te tesaen .
19019014	Iahova , oteh meulien e nou e di nanggus pe hem . Ieok bei pupu xa sepinien navan xil e nenemien xil vus navan imal ihusil nenemien nam .
19020001	
19020002	
19020003	
19020004	
19020005	
19020006	
19020007	
19020008	
19020009	
19021001	
19021002	
19021003	
19021004	
19021005	
19021006	
19021007	
19021008	
19021009	
19021010	
19021011	
19021012	
19021013	
19022001	
19022002	
19022003	
19022004	
19022005	
19022006	
19022007	
19022008	
19022009	
19022010	
19022011	
19022012	
19022013	
19022014	
19022015	
19022016	
19022017	
19022018	
19022019	
19022020	
19022021	
19022022	
19022023	
19022024	
19022025	
19022026	
19022027	
19022028	
19022029	
19022030	
19022031	
19023001	Hi Suv , xi di milaxat kuh nou nggoni moletin xa di milaxat kuh sipsip san xil . Holesok xil te meulien navan , xi ti isa ni minou .
19023002	Xi del nou nabe von ngengelen xa husmunae meul bos en , e xi del nou nabe ri oei sal .
19023003	Hi di misa xeihen hu minou , e di diamu ni nou e suse xil xa momal tengan vapet rat hisen .
19023004	Tave ti neta xa di nabisu ni melengien xil xa nggeih pupu xa be te maten tang , uluk takan ti , vengan xa xouk , Iahova , odat visal nou . Nalonge bos vengan nakila xa di oketeh xol nou , e di osikoe xol meulien navan .
19023005	Xouk di oduxol xat nou nggoni ngan xa osak mesen anien tei ve nou pe met elu navan xil . Xouk di onggur pilei nou nggoni eilep tei , e osi anien polu e pelet xa osa ni minou .
19023006	O Iahova , nakila xa hosien e eheien hos nam iti e nou e melengien xil vus te meulien navan , e ha nite visaluk e tim sam vehakut .
19024001	Ut etan e holesok xil vus xa di en be na Iahova , ngan xil xa lameul ladi en , labe nan .
19024002	Xi teling tan de nesao e huinep te tas , vatit ut etan , tepol ni pe huitas te tas .
19024003	! Reitin ! Iahova be Hi te xeihen . ? Misak ni , visi iaxa mikila vahe nesao e Vathu Saeon na Hi ? ? Visi mikila vahe Nim Eo e rute ak ?
19024004	Ngan xil kestang xa sexien nae e nenemien nae memese . Ngan xil xa latahusil ti hi sav xil e langgusil xat hitxatien nan xil vehakut .
19024005	Ngan xil ak , Iahova ituxol xat xil e iteh meulien e xil . E pe met ngan xil xa di laketeh misa ni xil , xi ihit rati xa xil lamese .
19024006	Hisit moletin xil ak lakila lamei visal Hi . Xil lakila lamei pe met Hi na Siekob .
19024007	! Sah puiteh te vioh ! Puiteh te Nim Eo , musaha , tengan Suv Toto te minahinen imei nim .
19024008	? Visi iaxa be Suv Toto te minahinen ? Xi be Iahova xa be eilep pupu e nggur xeihen , xi iaxa di bae mili e vaeen xil xa tellep .
19024009	! Pus ti mu ! Iahova te minahinen bemei . ! Sah puiteh te vioh te taon ven ! ! Puiteh te Nim Eo musaha !
19024010	? Visi be Suv Toto te minahinen ? Iahova , Suv te ut nesao . ! Xi be Suv Toto te minahinen !
19025001	
19025002	
19025003	
19025004	
19025005	
19025006	
19025007	
19025008	
19025009	
19025010	
19025011	
19025012	
19025013	
19025014	
19025015	
19025016	
19025017	
19025018	
19025019	
19025020	
19025021	
19025022	
19026001	
19026002	
19026003	
19026004	
19026005	
19026006	
19026007	
19026008	
19026009	
19026010	
19026011	
19026012	
19027001	Iahova , xi be miehen navan e miteh meulien e nou . Mak , ma uluk nakan ni mosav xil ti . Xi miketeh xol nou tengan neta ti naxui nou . ? Ma , uluk ikan ni naha ? Neta tovuol .
19027002	Melele xa moletin tesa xil limei tengan lihas vin nou , Hi isak ni xil lilesae e lika talang , xil limot vari e suse .
19027003	Neta sav xosxa vanut moletin te vaeen limei likapis xol nou , tinok namulul ti . Xosxa ngan xil xa di laketeh misa ni nou limea lihit livae itel nou , nenesien navan e Hi namot ti .
19027004	Nisis Iahova ve neta tei , neta tei takes iaxa ieok bei . Ieok bei mak mu tengan nite Nim Eo nan vehakut e meulien navan . E rute ak , metok ite Hi navan , ite hosien nan vehakut , e nisisi ve tutouen .
19027005	E melengien te xeih xil , nixus pe he Hi . Xi isikoe xol nou e Nim Eo nan e ihur pilei nou e rute tei xa bos pupu .
19027006	Isak ni , nihas tan ni ngan xil xa labit livae itel nou . Nisa sanien navan xil mi Iahova itel kikeien te sien , nikikei mini e nimesi .
19027007	! Iahova , uteong ni nou melele xa nikesuk ! ! Iem isae li e nou , e usa huit sisen navan .
19027008	Tinok miteong ni xouk melele xa obit , “ ! Amei visal nou ! ” Mak ma , e tinok , inou nimei visaluk e nisis minuk .
19027009	Onaxus ti ra nou li . Iem nat nou ti , e onasin nou ti , eloheoh nam . Hi xa miteh meulien e nou , tetiamu , otetutou ni nou . Ma , onastokovein nou ti ninatasok .
19027010	Tave ti neta xa tata e nana navan lalihe reling nou , e xouk , Iahova , ulaxat kuh nou .
19027011	Hi Suv , upispisi mi nou ni naha xa iem bei tengan nipol ni , e utel nou ralikakao e suse xa momal , xa elu navan xil lasakras lavusil inou en .
19027012	Onamaen nou ti ninahe he ngan xil xa di labae del nou . Xil di laluvos usil rin navan e vehakut di labiteni labit lihas nou .
19027013	E lasakras , vengan nake reitin xa ti nimeul tengan nipus hosien xil na Hi e ut etan ak .
19027014	! Xamim muling nenesien namim e Hi Suv ! ! Musoh ixeih , e munanexo ti ! Reitin , muling nenesien namim e Iahova kestang .
19028001	
19028002	
19028003	
19028004	
19028005	
19028006	
19028007	
19028008	
19028009	
19029001	! Masxaxa xil te ut nesao , musa memesien mi Iahova ! Mumesi ve minahinen te xeihen nan .
19029002	! Musa memesien mi Iahova e mupet rat hisen xa be eilep mak mu ! Mumot mi Hi xa be eo e di minahin pupu .
19029003	Rae na Iahova di misel e mesal te tas , Hi te minahinen , sepinien nan mirum nggoni veta xa di mirum nesao e tilang hat .
19029004	Rae na Iahova nggeih pupu , e di pisen ni xa xi be eilep mak mu mili holesok sav xil .
19029005	Rae na Iahova nggoni votiang xa mu nggeih xa mikila vatal vuvul vatiei xil xa tellep , e mikila mun vatal vul vatit sida xil .
19029006	Xeihen te raen pol ni hu xil tahal Lebanon e Vathu Hermon lamulul . Di lamulul nggoni tutut buluk e di labutahut nggoni buluk reran tei .
19029007	Rae na Iahova , xeihen da en nggoni xeihen xa rapusi melele xa ut milangas .
19029008	Raen pol ni tan mulul e uruvuol . Io , e uruvuol tahal Kates , raen misak ni tan di mulul .
19029009	Rae na Iahova minggui len vatit eal xil xa tellep , e pol ni uvei tuvuol mun e xol suse . E , e Nim Eo nan , moletin xil vus lakei nggeih labit , “ ! Ripet rat his Hi ihe nesao ! ”
19029010	Iahova be Suv te huinep te tas . Reitin xi be Suv te holesok xil vus , xosali e vehakut .
19029011	Iahova misa xeihen mi moletin nan xil , e di misak ni xil ladi e tomat nan .
19030001	Iahova , namesuk vengan xa odutou ni nou . Otnamaen ngan xil ti xa labae del nou lali nou e lasep pepamen ni nou .
19030002	Iahova , natetak kesuk tengan mei otutou ni nou , e otetal rat nou ra meseien navan .
19030003	Otesikoe xil nou natnava ti von tahinen te maten . Sangas natemat , e otesa rilomun ni meulien minou .
19030004	Xamim xa munggusil Iahova , mukikei mini itel memesien . Munem xat naha xa Hi xa be eo tepol ni e rin namim e mupet rat hisen ven .
19030005	Hi di pisen ni xa ekaten nan terume tang , e hosien nan teviei . Neta sav xosxa simetemim ileh e vongien , e , ut ilan , mulonge ihos rilomun .
19030006	Tetiamu , melele xa natepus hosien e meulien navan , natehit tasok ni natehit , “ Neta ti naxui nou . ”
19030007	Iahova , e melele nen ak , xouk otehos minou , e otesikoe xol nou texoni von xusen tei . E tetutou ni tang , otsoson xouk ni nou , e uluk tekan pupu .
19030008	Misak ni , natekei tehat minuk , Iahova . Natesisuk ve tutouen nam natehit ,
19030009	“ ? Xosxa nimat , huite teni ihe naha ? Huite ihe tovuol xosxa nihe pe tan . ? Ngan xil xa lamat lakila lamesuk ? ! E-e ! Lasakras lakei vahe nesao usil hosien nam .
19030010	Ma , Hi Suv , ulong nou li e uketeh ihos mi nou . O Iahova , di nasisuk ve tutouen ! ”
19030011	E xouk , otehiles tangen navan mei tehe holien te sien . Longpangasien navan , otehur rati ra nou , e otepol ni nou natlonge tehos .
19030012	Mak , ma ninata votei ti , nimes hisom vehakut . Iahova , xouk obe Hi navan , nitit ni ngan xa ti nisa memesien ihat minuk vehakut .
19031001	
19031002	
19031003	
19031004	
19031005	
19031006	
19031007	
19031008	
19031009	
19031010	
19031011	
19031012	
19031013	
19031014	
19031015	
19031016	
19031017	
19031018	
19031019	
19031020	
19031021	
19031022	
19031023	
19031024	
19032001	Sien iti mi ngan xil xa Hi taketeh ti mun vasa mi xil ve tesaen nae , mi moletin xil xa Hi tanem ti mun usil tesaen nae .
19032002	Sien iti mi ngan xil xa Iahova tavul xat xil ti ve sexien nae xil , e ngan xil xa xi takamet ti luvosen e meulien nae .
19032003	Melele xa natnavit rat tesaen navan xil ti , longpangasien tehas purun nou e tesak ni veok temel .
19032004	Melengien e vongien , otesa pangasien minou . Xeihen navan tehe reling nou texoni nin xa mikesae e melele xa eai nggan nggeih .
19032005	Di , natehit rat tesaen navan minuk Iahova . E natasoson ti mun tesaen navan xil ranuk . Natenemi natehit nihit rat tesaen navan minuk , e xouk mei uketeh ihos rilomun ni nou .
19032006	Ma , ngan xil xa di langgusil xatuk ti lisis minuk e melengien te xeih xil . E melele xa longpangasien holu imea tengan vamuvul xat xil nggoni tahe xa mahulong , e napurun xil ti .
19032007	Xouk obe von xusen navan . Di osikoe xol nou e melengien te xeih xil . Inou nikikei minuk itel memesien vengan di odutou ni nou .
19032008	Di , Hi Suv biteni minou bit , “ Nipispisi ni xouk usil suse xa momal tengan uhusili . E nisa nenemien hos minuk .
19032009	Ma , onapol ni vatxeihen nam ti naxoni hos tei xa laling aean tei de vulongen tengan vapol ni vamah e vakakao vamal e suse . ”
19032010	? Mupusi ? Moletin xil xa lapol ni sexien xil xa tamal ti , pangasien holu bemei e meulien nae . E ngan xil xa laling neneisien nae e Iahova , eheien nan mikapis xol kuh xil .
19032011	Xamim xa mumal pe met Iahova , mulonge ihos e muhutahut . ! Xamim xa di mulong xati , mumeun ixeih itel sien .
19033001	
19033002	
19033003	
19033004	
19033005	
19033006	
19033007	
19033008	
19033009	
19033010	
19033011	
19033012	
19033013	
19033014	
19033015	
19033016	
19033017	
19033018	
19033019	
19033020	
19033021	
19033022	
19034001	
19034002	
19034003	
19034004	
19034005	
19034006	
19034007	
19034008	
19034009	
19034010	
19034011	
19034012	
19034013	
19034014	
19034015	
19034016	
19034017	
19034018	
19034019	
19034020	
19034021	
19034022	
19035001	
19035002	
19035003	
19035004	
19035005	
19035006	
19035007	
19035008	
19035009	
19035010	
19035011	
19035012	
19035013	
19035014	
19035015	
19035016	
19035017	
19035018	
19035019	
19035020	
19035021	
19035022	
19035023	
19035024	
19035025	
19035026	
19035027	
19035028	
19036001	
19036002	
19036003	
19036004	
19036005	
19036006	
19036007	
19036008	
19036009	
19036010	
19036011	
19036012	
19037001	
19037002	
19037003	
19037004	
19037005	
19037006	
19037007	
19037008	
19037009	
19037010	
19037011	
19037012	
19037013	
19037014	
19037015	
19037016	
19037017	
19037018	
19037019	
19037020	
19037021	
19037022	
19037023	
19037024	
19037025	
19037026	
19037027	
19037028	
19037029	
19037030	
19037031	
19037032	
19037033	
19037034	
19037035	
19037036	
19037037	
19037038	
19037039	
19037040	
19038001	
19038002	
19038003	
19038004	
19038005	
19038006	
19038007	
19038008	
19038009	
19038010	
19038011	
19038012	
19038013	
19038014	
19038015	
19038016	
19038017	
19038018	
19038019	
19038020	
19038021	
19038022	
19039001	
19039002	
19039003	
19039004	
19039005	
19039006	
19039007	
19039008	
19039009	
19039010	
19039011	
19039012	
19039013	
19040001	Nasis Iahova ve tutouen nan e di nasotili . E xi misa vurangen e milong tangen navan .
19040002	Xi tetal rat nou melele xa natemot natehe vangavul tei xa mahulong . Io , melele xa natemerir e mame , xi telihi rat nou . Xi teling nou natete rute tei xa bos xa nakila nita kuhi en .
19040003	Hi Suv pispisi mi nou ni sisien hu tei , sisien xa nakila names Hi nar ni . Ngan xil xa liteong ni limerere ni Iahova , e liling nenesien nae en .
19040004	Sien iti mi ngan xil xa di laling nenesien nae e Iahova . Xil latahusil ti ninin te luvosen xil , e latamos ti vatel ngan xil xa laka talang langgusil nanao xil .
19040005	Iahova , Hi namem , xouk di opol ni holesok holu e rin namem . ! Neta tovuol vaxoni xouk ! Otepol ni hitxatien holu xa tellep tengan vatutou ni xamem . Moletin ti misakras vavuli seni , labe holu pupu e nasakras namit rat xil vus .
19040006	Otavesi xouk ti ve sanien eo namem xil . E otesak ni nou nakila sung xa otnaxeih xat xamem ti tengan matin hisi te vongoro xil tengan mei vahe sanien eo namem minuk , tengan vasak ni xouk oketeh vahos mi xamem .
19040007	Ma natehiteni minuk natehit , “ Suv namei . Sepinien nam xil xa di Vanuvei Eo , otesa ni minou .
19040008	Hi Suv , ieok bei pupu ni tengan namusil hitxatien nam xil . Vehakut , nital xat pispisien nam xil e meulien navan .
19040009	Pe met moletin xil tahal Isrel xa labe hao , inou di nabit mesen ni xa xouk oteh meulien e xamem . Ninangel ti , nitit ni ngan xa ti nihit rat naha xa otepol ni tetutou ni rin namem .
19040010	Natnasoson ti longeongen hos usil suse xa oteteh meulien e xamem texo en . Vehakut di nasep usil lelaxatien e tutouen nam mi moletin xil . Melele xa moletin nam xil di lamei vituei , vehakut di nabithiteni xa xouk di onem usil xamem e di opisen eheien nam mi xamem .
19040011	O Iahova , onahur rat esaeen nam ti ra nou . Vehakut uketeh xol inou ve eheien nam e lelaxatien hos nam .
19040012	Holesok holu xa misa mei mikapis xol nou , nasakras navuli sein xil . Tesaen navan xil ladit valkesao , e natapus kil ti mun suse navan . Xosxa nivuli tesaen navan xil , lileli hiluk xil , ma , nenesien navan mot .
19040013	O Iahova , usikoe xol meulien navan . Amei li ututou ni nou
19040014	Ngan xil xa labit lihas vin nou , uhol rerat xil likesae itel unounen . Ngan xil xa labesi xil ve longpangasien navan , hixil imat e lilesae .
19040015	Ngan xil xa di lasep pepamen ni nou , limesep melele xa vaeen nae del nou mei ihe neta sav tang .
19040016	E ngan xil xa lamei minuk , lilonge ihos e sien iti mi xil . E ngan xil xa osikoe xol xil lilonge ihos , ti lihit rati vehakut ha vuma ... navus ti xa his Iahova be nesao !
19040017	Hi Suv , veok memel e nabe hoeo tei tang . Iem nabong ni nou ti li . Xouk odutou ni nou e opol ni veok mase ra longpangasien navan xil . ! O Hi navan li , amei katen visal nou !
19041001	
19041002	
19041003	
19041004	
19041005	
19041006	
19041007	
19041008	
19041009	
19041010	
19041011	
19041012	
19041013	
19042001	
19042002	
19042003	
19042004	
19042005	
19042006	
19042007	
19042008	
19042009	
19042010	
19042011	
19043001	
19043002	
19043003	
19043004	
19043005	
19044001	
19044002	
19044003	
19044004	
19044005	
19044006	
19044007	
19044008	
19044009	
19044010	
19044011	
19044012	
19044013	
19044014	
19044015	
19044016	
19044017	
19044018	
19044019	
19044020	
19044021	
19044022	
19044023	
19044024	
19044025	
19044026	
19045001	
19045002	
19045003	
19045004	
19045005	
19045006	
19045007	
19045008	
19045009	
19045010	
19045011	
19045012	
19045013	
19045014	
19045015	
19045016	
19045017	
19046001	
19046002	
19046003	
19046004	
19046005	
19046006	
19046007	
19046008	
19046009	
19046010	
19046011	
19047001	
19047002	
19047003	
19047004	
19047005	
19047006	
19047007	
19047008	
19047009	
19048001	
19048002	
19048003	
19048004	
19048005	
19048006	
19048007	
19048008	
19048009	
19048010	
19048011	
19048012	
19048013	
19048014	
19049001	
19049002	
19049003	
19049004	
19049005	
19049006	
19049007	
19049008	
19049009	
19049010	
19049011	
19049012	
19049013	
19049014	
19049015	
19049016	
19049017	
19049018	
19049019	
19049020	
19050001	
19050002	
19050003	
19050004	
19050005	
19050006	
19050007	
19050008	
19050009	
19050010	
19050011	
19050012	
19050013	
19050014	
19050015	
19050016	
19050017	
19050018	
19050019	
19050020	
19050021	
19050022	
19050023	
19051001	
19051002	
19051003	
19051004	
19051005	
19051006	
19051007	
19051008	
19051009	
19051010	
19051011	
19051012	
19051013	
19051014	
19051015	
19051016	
19051017	
19051018	
19051019	
19052001	
19052002	
19052003	
19052004	
19052005	
19052006	
19052007	
19052008	
19052009	
19053001	
19053002	
19053003	
19053004	
19053005	
19053006	
19054001	
19054002	
19054003	
19054004	
19054005	
19054006	
19054007	
19055001	
19055002	
19055003	
19055004	
19055005	
19055006	
19055007	
19055008	
19055009	
19055010	
19055011	
19055012	
19055013	
19055014	
19055015	
19055016	
19055017	
19055018	
19055019	
19055020	
19055021	
19055022	
19055023	
19056001	
19056002	
19056003	
19056004	
19056005	
19056006	
19056007	
19056008	
19056009	
19056010	
19056011	
19056012	
19056013	
19057001	
19057002	
19057003	
19057004	
19057005	
19057006	
19057007	
19057008	
19057009	
19057010	
19057011	
19058001	
19058002	
19058003	
19058004	
19058005	
19058006	
19058007	
19058008	
19058009	
19058010	
19058011	
19059001	
19059002	
19059003	
19059004	
19059005	
19059006	
19059007	
19059008	
19059009	
19059010	
19059011	
19059012	
19059013	
19059014	
19059015	
19059016	
19059017	
19060001	
19060002	
19060003	
19060004	
19060005	
19060006	
19060007	
19060008	
19060009	
19060010	
19060011	
19060012	
19061001	
19061002	
19061003	
19061004	
19061005	
19061006	
19061007	
19061008	
19062001	
19062002	
19062003	
19062004	
19062005	
19062006	
19062007	
19062008	
19062009	
19062010	
19062011	
19062012	
19063001	
19063002	
19063003	
19063004	
19063005	
19063006	
19063007	
19063008	
19063009	
19063010	
19063011	
19064001	
19064002	
19064003	
19064004	
19064005	
19064006	
19064007	
19064008	
19064009	
19064010	
19065001	
19065002	
19065003	
19065004	
19065005	
19065006	
19065007	
19065008	
19065009	
19065010	
19065011	
19065012	
19065013	
19066001	
19066002	
19066003	
19066004	
19066005	
19066006	
19066007	
19066008	
19066009	
19066010	
19066011	
19066012	
19066013	
19066014	
19066015	
19066016	
19066017	
19066018	
19066019	
19066020	
19067001	
19067002	
19067003	
19067004	
19067005	
19067006	
19067007	
19068001	
19068002	
19068003	
19068004	
19068005	
19068006	
19068007	
19068008	
19068009	
19068010	
19068011	
19068012	
19068013	
19068014	
19068015	
19068016	
19068017	
19068018	
19068019	
19068020	
19068021	
19068022	
19068023	
19068024	
19068025	
19068026	
19068027	
19068028	
19068029	
19068030	
19068031	
19068032	
19068033	
19068034	
19068035	
19069001	
19069002	
19069003	
19069004	
19069005	
19069006	
19069007	
19069008	
19069009	
19069010	
19069011	
19069012	
19069013	
19069014	
19069015	
19069016	
19069017	
19069018	
19069019	
19069020	
19069021	
19069022	
19069023	
19069024	
19069025	
19069026	
19069027	
19069028	
19069029	
19069030	
19069031	
19069032	
19069033	
19069034	
19069035	
19069036	
19070001	
19070002	
19070003	
19070004	
19070005	
19071001	
19071002	
19071003	
19071004	
19071005	
19071006	
19071007	
19071008	
19071009	
19071010	
19071011	
19071012	
19071013	
19071014	
19071015	
19071016	
19071017	
19071018	
19071019	
19071020	
19071021	
19071022	
19071023	
19071024	
19072001	
19072002	
19072003	
19072004	
19072005	
19072006	
19072007	
19072008	
19072009	
19072010	
19072011	
19072012	
19072013	
19072014	
19072015	
19072016	
19072017	
19072018	
19072019	
19072020	
19073001	
19073002	
19073003	
19073004	
19073005	
19073006	
19073007	
19073008	
19073009	
19073010	
19073011	
19073012	
19073013	
19073014	
19073015	
19073016	
19073017	
19073018	
19073019	
19073020	
19073021	
19073022	
19073023	
19073024	
19073025	
19073026	
19073027	
19073028	
19074001	
19074002	
19074003	
19074004	
19074005	
19074006	
19074007	
19074008	
19074009	
19074010	
19074011	
19074012	
19074013	
19074014	
19074015	
19074016	
19074017	
19074018	
19074019	
19074020	
19074021	
19074022	
19074023	
19075001	
19075002	
19075003	
19075004	
19075005	
19075006	
19075007	
19075008	
19075009	
19075010	
19076001	
19076002	
19076003	
19076004	
19076005	
19076006	
19076007	
19076008	
19076009	
19076010	
19076011	
19076012	
19077001	
19077002	
19077003	
19077004	
19077005	
19077006	
19077007	
19077008	
19077009	
19077010	
19077011	
19077012	
19077013	
19077014	
19077015	
19077016	
19077017	
19077018	
19077019	
19077020	
19078001	
19078002	
19078003	
19078004	
19078005	
19078006	
19078007	
19078008	
19078009	
19078010	
19078011	
19078012	
19078013	
19078014	
19078015	
19078016	
19078017	
19078018	
19078019	
19078020	
19078021	
19078022	
19078023	
19078024	
19078025	
19078026	
19078027	
19078028	
19078029	
19078030	
19078031	
19078032	
19078033	
19078034	
19078035	
19078036	
19078037	
19078038	
19078039	
19078040	
19078041	
19078042	
19078043	
19078044	
19078045	
19078046	
19078047	
19078048	
19078049	
19078050	
19078051	
19078052	
19078053	
19078054	
19078055	
19078056	
19078057	
19078058	
19078059	
19078060	
19078061	
19078062	
19078063	
19078064	
19078065	
19078066	
19078067	
19078068	
19078069	
19078070	
19078071	
19078072	
19079001	
19079002	
19079003	
19079004	
19079005	
19079006	
19079007	
19079008	
19079009	
19079010	
19079011	
19079012	
19079013	
19080001	
19080002	
19080003	
19080004	
19080005	
19080006	
19080007	
19080008	
19080009	
19080010	
19080011	
19080012	
19080013	
19080014	
19080015	
19080016	
19080017	
19080018	
19080019	
19081001	
19081002	
19081003	
19081004	
19081005	
19081006	
19081007	
19081008	
19081009	
19081010	
19081011	
19081012	
19081013	
19081014	
19081015	
19081016	
19082001	
19082002	
19082003	
19082004	
19082005	
19082006	
19082007	
19082008	
19083001	
19083002	
19083003	
19083004	
19083005	
19083006	
19083007	
19083008	
19083009	
19083010	
19083011	
19083012	
19083013	
19083014	
19083015	
19083016	
19083017	
19083018	
19084001	
19084002	
19084003	
19084004	
19084005	
19084006	
19084007	
19084008	
19084009	
19084010	
19084011	
19084012	
19085001	
19085002	
19085003	
19085004	
19085005	
19085006	
19085007	
19085008	
19085009	
19085010	
19085011	
19085012	
19085013	
19086001	
19086002	
19086003	
19086004	
19086005	
19086006	
19086007	
19086008	
19086009	
19086010	
19086011	
19086012	
19086013	
19086014	
19086015	
19086016	
19086017	
19087001	
19087002	
19087003	
19087004	
19087005	
19087006	
19087007	
19088001	
19088002	
19088003	
19088004	
19088005	
19088006	
19088007	
19088008	
19088009	
19088010	
19088011	
19088012	
19088013	
19088014	
19088015	
19088016	
19088017	
19088018	
19089001	
19089002	
19089003	
19089004	
19089005	
19089006	
19089007	
19089008	
19089009	
19089010	
19089011	
19089012	
19089013	
19089014	
19089015	
19089016	
19089017	
19089018	
19089019	
19089020	
19089021	
19089022	
19089023	
19089024	
19089025	
19089026	
19089027	
19089028	
19089029	
19089030	
19089031	
19089032	
19089033	
19089034	
19089035	
19089036	
19089037	
19089038	
19089039	
19089040	
19089041	
19089042	
19089043	
19089044	
19089045	
19089046	
19089047	
19089048	
19089049	
19089050	
19089051	
19089052	
19090001	
19090002	
19090003	
19090004	
19090005	
19090006	
19090007	
19090008	
19090009	
19090010	
19090011	
19090012	
19090013	
19090014	
19090015	
19090016	
19090017	
19091001	
19091002	
19091003	
19091004	
19091005	
19091006	
19091007	
19091008	
19091009	
19091010	
19091011	
19091012	
19091013	
19091014	
19091015	
19091016	
19092001	Bos mak mu tengan ti masa memesien vaha minuk , Iahova ; mapet rat hisom del kikeien xil , xouk xa ode ut nesao .
19092002	E makoe xil vus , ti muhit usil eheien nam ; e vongien xil ngasen , muhiteni mun xa xouk opol sein naha xa otehit xati .
19092003	Makikei minuk del vangivue xil e mabas kitar mun ve xouk .
19092004	Mabesi xamem pupu ve sexien xil nam ; ve polien xa xouk di opol ni di makikei del memaalen .
19092005	Iahova , polien nam xil tellep pupu ; nenemien nam be nesao .
19092006	Moletin xa be unu misakras vakila ; e tei xa vatin tovuol takil ti vari holesok xil ak :
19092007	Tave ti neta xa moletin tesa xil lastal langgoni munae tesa xil , e ngan xil xa lapol misa ladit bos tang ; vengan xa Hi imu vuol ni xil .
19092008	E xouk , Iahova , vehakut , ti mupet rat hisom .
19092009	Iahova , makila xa xil xa di labae minuk lilel ; e moletin tesa xil , uhol lelen xil ngasen .
19092010	Iahova , veok nggeih vengan xa osa xeihen minou , e oduxol xat nou del memaalen .
19092011	Nalong isien na ngan xil xa labae del nou , e napus kila xa xeihen nae tovuol ngamu .
19092012	Moletin xil xa meulien nae momal limeul ixoni viavi ; e liti ihe nousav ixoni vatit vei .
19092013	Moletin xil ak langgoni vatiei xil xa lalih xil ladi visal nim na Iahova ; xa lameul e vioh na Hi nar .
19092014	Neta sav xa labe vatiei matu , di laba , e vehakut lameul bos e vexil nggeih .
19092015	Ngan ak di pisen ni xa sexien na Iahova momal tevi ; xi xa di ngguxou venou , neta tovuol vakavui en .
19093001	Iahova be suv toto . Xi minggur xeihen xa pipin ni hisen xa be nesao . Xi duxol xat kuh ut etan , e neta tovuol xa vakila vaxeleal ni .
19093002	Iahova , holesok xil vus teti pe hem nousav ; e te tiamu tamu xa otepeas ni ut etan , xouk oteta ngamu .
19093003	Iahova , tave ti neta xa tas di mea e di bang , di bang e di mirum ;
19093004	ve xouk , xeihen nam di mili xeihen te tas . Oli tehe xil xa di mavul e ut . E oli holesok xil del xeihen nam e ut nesao .
19093005	Rae nam xil liti ti navus . Iahova , Nim Eo nam ihe ut eo vehakut .
19094001	
19094002	
19094003	
19094004	
19094005	
19094006	
19094007	
19094008	
19094009	
19094010	
19094011	
19094012	
19094013	
19094014	
19094015	
19094016	
19094017	
19094018	
19094019	
19094020	
19094021	
19094022	
19094023	
19095001	! Mumei , rimes Iahova ! Rikikei mi Hi itel sien vengan xa di nggur xol xir e miteh meulien e xir .
19095002	Rimei visali itel memesien xil nar , e rikikei mini itel sisien te memaalen .
19095003	Rapol ni mak vengan xa Iahova , xeihen nan mahulong , e be suv toto xa mili sein hi tesav xil vus .
19095004	Ut ngasen e ut etan de hen , pe huitan duxoh romul hu xil xa be nesao xa be nesao .
19095005	Tas xa xi pol ni be san , e tan xa milingi da , de hen .
19095006	Mumei , rihe tan e rimot mini . Ritingeiril pe met Iahova xa pol ni xir .
19095007	Nggoni moletin tei xa di milaxat kuhi sipsip san xil , xi xa be Hi nar di milaxat kuh xir , moletin nan xil .  Xosali ak , muteong ni naha xa xi biteni :
19095008	“ Munapol ni vatxeih ti naxoni avu namim xil latepol ni e ut Meriba , naxoni ngan xa latepol ni e melengien nen ak e uruvuol tahal Masah .
19095009	Avu namim xil ak latehit lasak pis nou , neta sav xa latele kil holesok xil tuei xa natepol ni ve xil .
19095010	Huram hanutap lu (40) natesin xil , vengan xa tine teti sotin ranou e latehit linakil ti vari rae xil navan .
19095011	Misak ni ieok nggat xil e natepol ni hitxatien tei teha ni xil xa bit , ‘ Musakras muva mungel e rute xa natehit nisa ni mi xamim . ' ”
19096001	! Rikikei ni sisien hu tei mi Iahova ! ! Moletin xil vus te ut etan , mukikei mini !
19096002	! Mupet rat Iahova itel kikeien xil ! Melengien xil ngasen ti muhithiten longeongen hos xa xi teteh meulien e xir .
19096003	Muhit rat hosien nan e rute xil vus , e polien tellep nan xil mun mi moletin xil ngasen .
19096004	Iahova bos pupu , e bos xa ti ripet rat hisen ihe nesao ; rimerere ni kestang ; rinahusil ti hi sav xil .
19096005	Hi xil te ut sav xil labe neta sav tang , e Iahova xa pol ni ut nesao be Hi reitin .
19096006	Xi be suv toto nar e miehen minahin xole ; Nim Eo nan polu ni xeihen e hosien nan .
19096007	Mumes Iahova , moletin xil ngasen te ut etan , ve xeihen e miehen nan .
19096008	Mupet rat his Hi ihe nesao ; e muleh sanien xil namim imei e Nim Eo nan .
19096009	Mutingeiril pe met Hi xa be Hi Eo ; xamim vus e ut etan , muhe nin ni melele xa mumei visali .
19096010	! Muhit rati e ut xil ngasen xa Iahova be Suv Toto ! Hi duxol xat kuh ut etan , e neta tovuol vakila vaxeleal ni . Hi ilepis moletin xil e rin xa momal .
19096011	Ut etan e tilang hat , lalhesi xalu . Tas , itel holesok xil xa ladi en , lirum mi Hi .
19096012	Holesok xil vus xa ladi lameul e ut etan , limaal . Vatiei xil e xol suse , likekei itel sien ,
19096013	vengan xa Hi bemei tengan ihe suv toto e ut etan . Hi ilaxat kuh moletin xil ngasen te ut etan , ilepis xil itel momalen e reitinen .
19097001	! Iahova be Suv Toto ! Xamim vus te ut etan , muhesi xamim . Xamim xa mudi e aelan xil , mumaal .
19097002	Xi milaxat moletin xil del sexien xa momal e di milepis xil nggusil momalen nan . Momah xil xa metel e maluxoluk pupu lakapis xole .
19097003	Melele xa di bemei , upang diamu ni , e di ngga len elu nan xil e rin xil vus .
19097004	Xi pol ni an milangas e ut xil vus te ut etan , e ngan xil xa ladi en lapusi , e lexil mulul .
19097005	Melele xa Iahova xa be Suv te holesok xil te ut etan di bemei , vathu xil di lakiri lel e mei labe motan .
19097006	Holesok xil xa ladi e tilang hat di labithiteni xa Hi momal e moletin xil vus lapus kila xa xi be eilep .
19097007	Ngan xil xa di lasep koai ve nanao nae xil xa be neta sav tang e di lamot mi xil , xil mei lihe unoun , vengan hi savsav xil vus mei ti limot mi Hi Suv .
19097008	O Hi Suv , vengan xa di olepis moletin xil e rin xil xa momal , moletin xil xa ladi Vathu Saeon ti limaal , e ngan xil xa ladi e metimal xil tahal Sudah , xil lihesi xil .
19097009	Xouk , Iahova , obe eilep mak mu oli holesok xil vus te ut etan , e obe nesao mak mu oli hi savsav xil .
19097010	Iahova , eheien nan di e ngan xil xa iexil mikat tesaen . Xi di misikoe xol meulien na ngan xil xa di langgusil xati , e miteh meulien e xil ra he moletin tesa xil .
19097011	Miehen nan di mileluv xol ngan xil xa lamal pe meten , e xi di misa sien mi ngan xil xa lamese .
19097012	Xamim xa mumal , muhesi xamim ve Iahova xa be eo , e musa memesien mini .
19098001	! Kikei ni sisien tova xa be neta hu mi Iahova ! ! Xi tepol ni holesok xil xa bos pupu ! Xi tasen mili sein mosav xil nggo xeihen eo nan .
19098002	Xi bit rati xa xeihen nan mili mosav xil , xi pol ni ut xil ngasen lakila .
19098003	Xi en tabong ni eheien nan ti mi mol-Isrel xil , e vehakut di pol vuol ni hitxatien xil nan . Moletin xil ngasen te ut xil vus lapusi xa xeihen na Hi nar mili mosav xil .
19098004	Moletin xil ngasen te ut etan , mukikei itel memaalen mi Iahova . Mumesi itel sisien e itel meunen te memaalen .
19098005	Mukikei itel sisien te memesien mi Hi . Muhas kitar !
19098006	Muhui amaru ! Mumeun ve memaalen mi Iahova , xa be suv toto nar .
19098007	! Tas , urum mi Hi , xouk itel holesok xil xa di xouk ! ! Tan , ukikei mi Iahova , xouk itel holesok xil xa meul di xouk !
19098008	Oei , uvang ! Hu xil , mukikei itel memaalen e pe met Hi .
19098009	Holesok xil ngasen , mupol ni imak vengan xa Iahova bemei be Suv Toto te ut etan . Xi ilepis moletin xil ngasen itel momalen e reitinen .
19099001	
19099002	
19099003	
19099004	
19099005	
19099006	
19099007	
19099008	
19099009	
19100001	! Moletin xil te ut etan , mukikei mi Hi Suv itel sien !
19100002	Mumot mi Iahova itel memaalen . Mumei visali itel kikeien .
19100003	Muhithiteni xa Iahova be Hi ! Xi iaxa pol ni xir , ma xir rabe nan . Xir radi pe hen , e xi di milaxat kuh xir , nggoni sipsip xil xa moletin nae di milaxat kuh xil .
19100004	Mumei e Nim Eo nan itel memesien , mupet rat hisen e vioh teni .
19100005	Mumei visali Iahova vengan xa xi bos . Eheien nan misakras vavus , e hitxatien nan , xi pol vuol ni vehakut .
19101001	
19101002	
19101003	
19101004	
19101005	
19101006	
19101007	
19101008	
19102001	
19102002	
19102003	
19102004	
19102005	
19102006	
19102007	
19102008	
19102009	
19102010	
19102011	
19102012	
19102013	
19102014	
19102015	
19102016	
19102017	
19102018	
19102019	
19102020	
19102021	
19102022	
19102023	
19102024	
19102025	
19102026	
19102027	
19102028	
19103001	
19103002	
19103003	
19103004	
19103005	
19103006	
19103007	
19103008	
19103009	
19103010	
19103011	
19103012	
19103013	
19103014	
19103015	
19103016	
19103017	
19103018	
19103019	
19103020	
19103021	
19103022	
19104001	
19104002	
19104003	
19104004	
19104005	
19104006	
19104007	
19104008	
19104009	
19104010	
19104011	
19104012	
19104013	
19104014	
19104015	
19104016	
19104017	
19104018	
19104019	
19104020	
19104021	
19104022	
19104023	
19104024	
19104025	
19104026	
19104027	
19104028	
19104029	
19104030	
19104031	
19104032	
19104033	
19104034	
19104035	
19105001	
19105002	
19105003	
19105004	
19105005	
19105006	
19105007	
19105008	
19105009	
19105010	
19105011	
19105012	
19105013	
19105014	
19105015	
19105016	
19105017	
19105018	
19105019	
19105020	
19105021	
19105022	
19105023	
19105024	
19105025	
19105026	
19105027	
19105028	
19105029	
19105030	
19105031	
19105032	
19105033	
19105034	
19105035	
19105036	
19105037	
19105038	
19105039	
19105040	
19105041	
19105042	
19105043	
19105044	
19105045	
19106001	
19106002	
19106003	
19106004	
19106005	
19106006	
19106007	
19106008	
19106009	
19106010	
19106011	
19106012	
19106013	
19106014	
19106015	
19106016	
19106017	
19106018	
19106019	
19106020	
19106021	
19106022	
19106023	
19106024	
19106025	
19106026	
19106027	
19106028	
19106029	
19106030	
19106031	
19106032	
19106033	
19106034	
19106035	
19106036	
19106037	
19106038	
19106039	
19106040	
19106041	
19106042	
19106043	
19106044	
19106045	
19106046	
19106047	
19106048	
19107001	
19107002	
19107003	
19107004	
19107005	
19107006	
19107007	
19107008	
19107009	
19107010	
19107011	
19107012	
19107013	
19107014	
19107015	
19107016	
19107017	
19107018	
19107019	
19107020	
19107021	
19107022	
19107023	
19107024	
19107025	
19107026	
19107027	
19107028	
19107029	
19107030	
19107031	
19107032	
19107033	
19107034	
19107035	
19107036	
19107037	
19107038	
19107039	
19107040	
19107041	
19107042	
19107043	
19108001	Hi Suv , nakila xa osoh e riuk . Misak ni nenemien navan nggeih e tine pet ratuk . Ni
19108002	
19108003	
19108004	
19108005	
19108006	
19108007	
19108008	
19108009	
19108010	
19108011	
19108012	
19108013	
19109001	
19109002	
19109003	
19109004	
19109005	
19109006	
19109007	
19109008	
19109009	
19109010	
19109011	
19109012	
19109013	
19109014	
19109015	
19109016	
19109017	
19109018	
19109019	
19109020	
19109021	
19109022	
19109023	
19109024	
19109025	
19109026	
19109027	
19109028	
19109029	
19109030	
19109031	
19110001	
19110002	
19110003	
19110004	
19110005	
19110006	
19110007	
19111001	! Ripet rat his Iahova !  Del meulien tevi navan , ti nisa memesien iha mi Iahova . E pe met moletin nan xil , inou ti nipol ni imak .
19111002	Holesok xil vus xa Iahova di pol ni bos pupu . Moletin xil vus xa labesi xil ven , labit lakil kuh koute teni .
19111003	Polien xil vus na Hi di pisen ni xa xi be eilep e momal tengan lamerere ni . Xi momal tevi xosali e vehakut .
19111004	Iahova misak ni moletin xil lanem usil sexien nan xil xa tellep . Moletin xil lile kila xa hosien e esaeen nan mahulong pupu .
19111005	Xi di misa anien mi ngan xil xa di lamerere ni . Ien tabong ni ti hitxatien te xeih nan xa tepol ni tetel xil .
19111006	Xi tepisen xeihen xa de hen mi moletin nan xil melele xa tesa tan na moletin xil te kantri sav xil mei tehe nae .
19111007	E holesok xil vus xa Iahova di pol ni , xi pol ni momal e misakras vamot e tova . Rae xil ngasen nan , rakila raling nenesien nar en .
19111008	Rae nan xil iti vehakut , lasakras lakesae . Moletin nan xil likila lihusil rae nan xil itel reitinen e momalen .
19111009	Hi tesak ni moletin nan xil , vexil temase . Xi tepol ni hitxatien tei te xeih tetel xat xil xa misakras vameot vatei . Hisen be eo e mahulong pupu .
19111010	Merereen mi Hi be vatit metisouen . Moletin xil xa lalong xat rae xil nan , lanem kil holesok xil vus . Bos xa risa memesien iha mini vehakut .
19112001	! Ripet rat his Iahova !  Ngan xa di merere ni Iahova iti e sien . Ngan xa ien bei tengan ihusil xat Rae nan xil , xi imaal vehakut .
19112002	Horamue xil na moletin xa sexien nan bos , xil mei lihe vat xil te kantri nae . Tuxolxatien na Hi iti mi ngan xil xa listal e vatimol nan .
19112003	Vatimol nan xil likamet hosien , polien nae xa nggusil sexien te momalen iti vehakut .
19112004	Meulien nan di dutou ni moletin hos xil , xi nggoni miehen xa di mileluv e ut te maluxoluk . Xi bos mi mosav xil e di pisen esaeen nan mi xil , polien nan xil momal tevi .
19112005	Ihos mi ngan xa di pol ni polien nan e rin xa momal , e mae ni moletin sav xil mei laleh mani tengan lisa xolesi ,
19112006	vengan xi xa be moletin hos tei , melengien te xeih xil misakras vapurun ni , e moletin savsav xil lasakras iexil vabong ni hosien nan .
19112007	Ulin takan ti melele xa minggur longeongen tei xa misa , vengan xa neketen nan nggeih e mikila xa Hi ihur xole .
19112008	Xi tanexo ti e ulin takan ni ti neta , vengan mikila xa Hi ihas tan ni ngan xil xa di labae mini .
19112009	Xi di misa tutouen mi ngan xil vus xa labe tamure ni neta , sexien nan momal vehakut . Xeihen iti e hen e moletin limerere ni .
19112010	Melele xa moletin xil xa lasa lipusi , iexil iati e mete ipili xati . E lingxatien nae imei ihe neta sav tang , e likesae .
19113001	Mupet rat his Iahova , xamim xa mube moletin te polien nan .
19113002	Reitin , mupet rat hisen , taxeak e vehakut .
19113003	Xamim vus xa mudi ut xa eai mistal nggo en ituxoh xamim xa mudi rute xa eai di minu en , mupet rat his Iahova .
19113004	Lelaxatien nan mikapis xol ut xil ngasen te ut etan , miehen mileluv xole e be nesao mili tilang hat .
19113005	Neta tovuol vaxoni Iahova nar . Xi de ut nesao e miketeh xol holesok xil vus .
19113006	Xi mitamet e miketeh be tan tengan vapus holesok xil xa di tilang hat e di ut etan .
19113007	Ngan xil xa labe hoeo , xi di milah rat xil ra vulmeas xa ladi en . Ngan xil xa holesok nae tovuol , xi di dal rat xil reling pangasien xil nae .
19113008	Iahova misa merereen mi xil ixoni ngan xa labe eilep . Reitin mak , xi ipol ni mosav xil likes xil ni eilep .
19113009	Ngan xil xa labe lumalum e horamue tovuol e tim sae , Hi ipo rat xil . Xi isak ni xil mei lihe nana xil xa liti e sien , xi ipol ni xil lileh tuvava nae xil .  ! Mak , ma bos xa mupet rat his Iahova !
19114001	
19114002	
19114003	
19114004	
19114005	
19114006	
19114007	
19114008	
19115001	Iahova , xamem matapin ti tengan mosav xil lasa merereen mi xamem . ! E-e ! Mi xouk kestang musa merereen , vengan xa vehakut di opisen eheien nam mi xamem e di opol sein naha xa otehit xati .
19115002	Moletin xil te ut sav xil linasis xamem ti linavit , “ ? Hi namim da xave ? ”
19115003	Vengan xa Hi namem de ut nesao e xi di pol ni neta eah xa bit vapol ni .
19115004	E hi nae xil , xil di lapol xil ni silva e gol ; xil di lapol ni xil nggo he tang .
19115005	Hi nae xil , valonge di , e lasakras lasepin ni ; mete di , e lasakras lapus neta ni .
19115006	Vurange di , e lasakras lalongeong ni ; vulkusi di , e lasakras lapongpongos ni .
19115007	He xil di , e lasakras laduxol kil neta ni ; le xil di , e lasakras lakakao ni . Hi nae xil ladit votei tang .
19115008	Ngan xil xa di lapol ni hi xil ak , e ngan xil xa laneket e xil , bos xa xil limei lixoni nanao nae xil tang .
19115009	Mol-Isrel xil , bos xa muling nenesien namim iti Hi , vengan xa di dutou ni xamim e di miketeh xol xamim .
19115010	Pris xil na Hi , bos xa muling nenesien namim iti Hi , vengan xa xi di dutou ni xamim e di miketeh xol xamim .
19115011	Xamim vus xa di mumerere ni Hi , bos xa muling nenesien namim iti en , vengan xa xi di dutou ni xamim e di miketeh xol xamim .
19115012	Hi di minem xat xir e ituxol xat xir . Reitin , ituxol xat moletin xil tahal Isrel , xi ituxol xat pris xil na Hi .
19115013	Ngan xil xa di lamerere ni , xi ituxol xat xil vus ipin tang , ngan xil xa latellep e movotei xil .
19115014	Bos xa Hi isak ni xamim muleh tuvava xil , e isa ni mun mi havneli namim xil .
19115015	Bos xa Hi xa tepol ni ut nesao e ut etan , xi vari iaxa isa tuxolxatien nan mi xamim .
19115016	Ut nesao be na Iahova kestang , e ut etan , xi telingi e he xir moletin .
19115017	Ngan xil xa lalel ngamu lasakras lapet rat hisen . Reitin , xil xa ladi von maten ladit votei tang .
19115018	E xir xa rameul radi , risa memesien mini , xosali e vehakut .  ! Mak , ma bos xa ripet rat his Hi !
19116001	
19116002	
19116003	
19116004	
19116005	
19116006	
19116007	
19116008	
19116009	
19116010	
19116011	
19116012	
19116013	
19116014	
19116015	
19116016	
19116017	
19116018	
19116019	
19117001	Ripet rat his Iahova , moletin xil ngasen te ut etan . Mupet rat hisen , xamim vus tahal kantri sav xil .
19117002	Eheien nan mi xir mahulong ; e vehakut , xi di pol vuol ni hitxatien nan xil .  ! Mak , ma bos xa ripet rat his Iahova !
19118001	
19118002	
19118003	
19118004	
19118005	
19118006	
19118007	
19118008	
19118009	
19118010	
19118011	
19118012	
19118013	
19118014	
19118015	
19118016	
19118017	
19118018	
19118019	
19118020	
19118021	
19118022	
19118023	
19118024	
19118025	
19118026	
19118027	
19118028	
19118029	
19119001	
19119002	
19119003	
19119004	
19119005	
19119006	
19119007	
19119008	
19119009	O Iahova , horamue hu e atuli hu xil lisikoe xil meulien nae tengan imese tevi itep ? Li keteh xole itel sepinien nam xil .
19119010	Inou nihusiluk e meulien tevi navan , onamae ni nou ninaha ra rae nam xil .
19119011	Inou naling xuxus ni sepinien nam xil e tinok , tengan ninapol ni tesaen naha ni xouk .
19119012	O Iahova , namesuk . Upispisi minou nenemien nam xil xa oteling xati .
19119013	Inou di navithiten rae nam xil xa otesa ni mi xamem .
19119014	Nabesi nou tengan nihusil holesok xil xa otesemae ni nou ni mili xosxa mane navan holu .
19119015	Pispisien nam xil iti e nenemien navan e ninem usil koute teni , e di nanem usil suse xil xa xouk di oling tengan xamem musili .
19119016	Namaal pupu ve rae nam xil , e ninastokovein ti sexien xa nivuli sepinien nam xil .
19119017	
19119018	
19119019	
19119020	
19119021	
19119022	
19119023	
19119024	
19119025	
19119026	
19119027	
19119028	
19119029	
19119030	
19119031	
19119032	
19119033	
19119034	
19119035	
19119036	
19119037	
19119038	
19119039	
19119040	
19119041	
19119042	
19119043	
19119044	
19119045	
19119046	
19119047	
19119048	
19119049	
19119050	
19119051	
19119052	
19119053	
19119054	
19119055	
19119056	
19119057	
19119058	
19119059	
19119060	
19119061	
19119062	
19119063	
19119064	
19119065	
19119066	
19119067	
19119068	
19119069	
19119070	
19119071	
19119072	
19119073	
19119074	
19119075	
19119076	
19119077	
19119078	
19119079	
19119080	
19119081	
19119082	
19119083	
19119084	
19119085	
19119086	
19119087	
19119088	
19119089	
19119090	
19119091	
19119092	
19119093	
19119094	
19119095	
19119096	
19119097	
19119098	
19119099	
19119100	
19119101	
19119102	
19119103	
19119104	
19119105	
19119106	
19119107	
19119108	
19119109	
19119110	
19119111	
19119112	
19119113	
19119114	
19119115	
19119116	
19119117	
19119118	
19119119	
19119120	
19119121	
19119122	
19119123	
19119124	
19119125	
19119126	
19119127	
19119128	
19119129	
19119130	
19119131	
19119132	
19119133	
19119134	
19119135	
19119136	
19119137	
19119138	
19119139	
19119140	
19119141	
19119142	
19119143	
19119144	
19119145	
19119146	
19119147	
19119148	
19119149	
19119150	
19119151	
19119152	
19119153	
19119154	
19119155	
19119156	
19119157	
19119158	
19119159	
19119160	
19119161	
19119162	
19119163	
19119164	
19119165	
19119166	
19119167	
19119168	
19119169	
19119170	
19119171	
19119172	
19119173	
19119174	
19119175	
19119176	
19120001	
19120002	
19120003	
19120004	
19120005	
19120006	
19120007	
19121001	Naketeh usil vathu xil e nabit , “ ? Tutouen navan ti ixo xave imei ?
19121002	Tutouen navan ti imei ixo visal Iahova xa tepol ni ut nesao e ut etan .
19121003	Xi namaen ni ti neta naxui nou , di miketeh xol nou e di tapat ti .
19121004	Xi xa be mereketeh na mol-Isrel xil , di tapor mating ti ve xil .
19121005	Iahova iketeh kuhi xolok . Xi ihe memal xolok e rim metu .
19121006	E melengien , eai naxa pangasuk ti , e vongien , aveti misakras vapurunuk .
19121007	Suv isikoe xolok ra holesok xil xa misa , mei napurunuk ti . Xi imuhin xatuk tengan neta ti namei naxuiak .
19121008	E kakaoen nam xil , xi ihur xolok e rin xil vus , taxeak e vehakut .
19122001	
19122002	
19122003	
19122004	
19122005	
19122006	
19122007	
19122008	
19122009	
19123001	
19123002	
19123003	
19123004	
19124001	
19124002	
19124003	
19124004	
19124005	
19124006	
19124007	
19124008	
19125001	
19125002	
19125003	
19125004	
19125005	
19126001	
19126002	
19126003	
19126004	
19126005	
19126006	
19127001	
19127002	
19127003	
19127004	
19127005	
19128001	
19128002	
19128003	
19128004	
19128005	
19128006	
19129001	
19129002	
19129003	
19129004	
19129005	
19129006	
19129007	
19129008	
19130001	
19130002	
19130003	
19130004	
19130005	
19130006	
19130007	
19130008	
19131001	
19131002	
19131003	
19132001	
19132002	
19132003	
19132004	
19132005	
19132006	
19132007	
19132008	
19132009	
19132010	
19132011	
19132012	
19132013	
19132014	
19132015	
19132016	
19132017	
19132018	
19133001	
19133002	
19133003	
19134001	
19134002	
19134003	
19135001	Mupet rat his Iahova , xamim xa mube moletin te polien nan .
19135002	Xamim xa di musoh e Nim na Iahova , xa mudi sangas visali , mupet rat hisen .
19135003	Mupet rat his Iahova vengan xa xi bos pupu . Murum ni hisen vengan xa esaeen nan eilep .
19135004	Rakila en vengan xa Iahova tehosei Siakop tehe nan xati , e moletin xil tahal Isrel latehe nan tevi .
19135005	Nakila xa Iahova be eilep , xi mili hi sav xil .
19135006	E ut nesao e ut etan , Iahova di pol ni holesok xil vus xa xi kestang ien bei . E tas e pe huitan , xi pol vuol ni nenemien nan .
19135007	Xi misa momah xil xa nggo hoxalite xil te ut etan . Xi pol ni an bilahil e melele te an tesa , e milihi rat votiang ra von nen .
19135008	E Isip , xi tehas vin muimol xil vus , na moletin xil , e na vongoro xil mun .
19135009	E rute ak , xi tepol ni merekel xil e holesok xil xa tellep . Xi tesa pangasien mi suv toto tahal Isip , e mi vat nan xil .
19135010	Xi temu lel moletin te kantri sav xil holu , e tehas vin suv toto xil xa latehur xeihen .
19135011	Xi tepol ni temak mi Sihon xa tehe suv toto tahal Amor , mi Og xa tehe suv toto tahal Basan , e mi suv toto xil vus xa lateti e tan xil tahal Kenan .
19135012	Tan xa teleh rerati ra he xil , tesa ni mi moletin xil nan tahal Isrel tengan ihe nae .
19135013	Iahova , moletin xil ti linem xat hisen vehakut . Holesok xil vus xa tepol ni , iexil nabong ni ti ven .
19135014	Iexil nabong ni Iahova ti vengan ihur xol moletin nan xil , esaeen nan iti mi moletin te polien nan xil .
19135015	Moletin xil te ut xil ngasen , lapol ni hi nae xil ni silva e gol ; xil di lapol ni xil nggo he xil tang .
19135016	Hi nae xil , valonge di , e lasakras lasepin ni ; mete di , e lasakras lapus neta ni .
19135017	Vurange di , e lasakras lalongeong ni ; xil lasakras lasehseh .
19135018	Ngan xil xa di lapol ni hi xil ak , e ngan xil xa laneket e xil , bos xa xil limei lixoni nanao nae xil tang .
19135019	Mupet rat his Iahova , moletin xil tahal Isrel , pris xil na Hi , mupet rat hisen .
19135020	Mupet rat his Iahova , xamim Livaet xil , xamim vus xa di mumerere ni , mupet rat hisen .
19135021	Xami xa mudi Hu Saeon , mupet rat his Iahova , vengan xa xi di e Serusalem .  ! Mak , ma bos xa mupet rat his Iahova !
19136001	Mumes Iahova vengan xa xi bos .
19136002	Mumes Hi xa mili hi sav xil .
19136003	Mumes Hi Suv xa mili suv sav xil .
19136004	Xi kestang di pol ni holesok xil xa tellep .
19136005	Nggo kilakilen nan , xi tepeas ni ut nesao .
19136006	Xi iaxa teling ut etan tepat tete tas .
19136007	Xi tepol ni holesok xil vus xa di laleluv e tilang hat .
19136008	Teling eai tengan ilaxat melengien .
19136009	E teling aveti e hitu xil tengan lilaxat vongien .
19136010	Xi iaxa tehas vin muimol xil tahal Isip .
19136011	Di , teleh rerat mol-Isrel xil ra hal Isip .
19136012	Xi tepol ni temak tetel xeihen xa de hen .
19136013	Xi iaxa teleh pas Tas Tepili tehe rin lu .
19136014	Xi teleh moletin nan xil latekakao latehur xotehi .
19136015	E mi suv toto tahal Isip tetel moletin te vaeen nan xil , tekilkiles vin xil e tas ak .
19136016	Xi tetiamu ni moletin nan xil latehur xoteh uruvuol .
19136017	Suv toto xil xa latehur xeihen , xi tehas tan ni xil .
19136018	Xi temu vin suv toto xil xa latellep .
19136019	Io , xi tehas vin suv toto Sihon tahal Amor .
19136020	E tepol ni temak mun mi suv toto Oke tahal Basan .
19136021	Di , tesa tan nae mi moletin nan xil tengan mei ihe nae sung .
19136022	Xi tesa ni mi ngan xil xa latexo vatimol xil na Isrel xa tehe moletin te polien nan .
19136023	Xi tenem xat xir melele xa rateti pe he mosav xil .
19136024	Xi tepol ni vexir temase ra elu nar xil .
19136025	Xi di bangan holesok xil vus xa di lameul e ut etan .
19136026	Mumes Hi te ut nesao .
19137001	
19137002	
19137003	
19137004	
19137005	
19137006	
19137007	
19137008	
19137009	
19138001	O Iahova , inou nipet ratuk itel meulien tevi navan . E pe met hi sav xil , nikikei ni memesien ihat minuk .
19138002	Inou nitingeiril nihe tan e niketeh imal ni Nim Eo nam . Nipet rat Hisom ve eheien nam e vengan xa di opol vuol ni hitxatien nam xil . Io , nipet ratuk vengan xa otepisen ni xa Hisom e sepinien nam be eilep mak mu mili holesok sav xil .
19138003	Melele vari xa di natekei tehat minuk , xouk oteteong ni nou e otesa tutouen minou . Otehur rat ulikanen ra nou e otesa xeihen minou .
19138004	O Iahova , suv toto xil vus e ut etan ti lipet ratuk vengan xa latelong sepinien xil nam .
19138005	Xil likikei usil sexien hos nam xil , vengan xa xeihen nam , Iahova , be eilep pupu .
19138006	Neta sav xa xouk , Iahova , ode ut nesao , e otamet oketeh bos e ngan xil xa nenemien nae be tan . E ngan xil xa labe valkoai , xouk okil sein sexien nae xil e oda nga sotin ra xil .
19138007	Tave ti neta xa di napus holesok xil xa nggeih mikapis xol nou , xouk osikoe xol nou . Neta sav xa elu navan xil iexil nggat nou , xouk opol ni nggeih ba xat xil e oteh meulien navan .
19138008	Holesok xil xa oteling xati tengan istal e meulien navan , xouk upol sein ni . Onastokovein holesok xil ti xa di opol ni e meulien navan li . Upol ni imak Iahova , ve eheien nam ita vehakut .
19139001	O Iahova , opus sein holesok xil xa di tinok e okil kuh nou .
19139002	Okil nou e melele xa nadotan e melele xa natamea . E okil sein nenemien xil navan , neta sav xosxa ode sotin .
19139003	Xouk okil nou melele xa di nakakao e melele xa di nangel . Xouk okil kuh sexien navan xil .
19139004	Melele xa natasepin ti mu , e xouk , Iahova , okil sepinien xil vus navan ngamu .
19139005	Xouk obe vioh xa di mikapis xol nou , e del hem , di osikoe xol meulien navan .
19139006	Melele xa di nanem usil holesok xil xa di opol ni minou , kilakilen ak eilep mak mu mili , nasakras nakil sein ni .
19139007	? Xosxa nihit nilesae ra Ninin nam , ma niha xave ? ? Ut eah iaxa inou nikila niha en xa xouk otara ti en ? ! Ut tovuol !
19139008	Xosxa nimat e nihe ut nesao , xouk oda ngamu . E xosxa nihe von maten pe huitan , e rute ak mun , nipus xouk en .
19139009	Xosxa nikila nixa niha vuma ... nituxoh rute xa eai mistal nggo en , mu niha nite rute xa ba minu en ,
19139010	e rute xalu ak mun , ti utiamu ni nou e ututou ni nou vengan xa xouk oda tuei en .
19139011	Xosxa di nanemi nabit maluxoluken ikila isoson nou , mu nakila namiles melengien mei vahe vongien , nisakras nixus ranuk .
19139012	Nisakras vengan xa vongien tamaluxoluk ni xouk ti . Reitin , e ketehen nam , vongien nggoni melengien , e maluxoluken nggoni miehen tang .
19139013	Xouk iaxa otepeas ni tenbok xil vus . Melele xa nada tamu e vang ninok , xouk otepol ni nou .
19139014	Melele xa di nanem usil sexien xa otepol kuhi ni nou texo en , natemanin ni e napet rat Hisom . Nakil kuhi xa holesok xil vus xa di opol ni bos mak mu mili .
19139015	Melele xa di natexus e natemeul e vang ninok , e siuk xil di tamu tehiste ,
19139016	xouk di otepus tenbok xa tenavisten kuhi ti mu . Melengien xil vus xa oteling xati ve nou , tetiamu ni ngan xa latepes nou , xouk otetis xati ngamu tete vanuvei nam .
19139017	O Iahova , nenemien nam xil be mahulong pupu e nasakras nanem kil xil vus . ! Labe holu xa labe holu pupu !
19139018	Xosxa nisak pisi nihit nivuli xil , ma vulien teni ihe holu mak mu ili suhon xil vus te ut etan . Xosxa nivuli xil ha vuma ... nipat , e melele xa nitamea , nita tamu visaluk .
19139019	O Hi , usak ni moletin xil xa iexil bei pupu tengan lavas vin nou , lihe reling nou . Ieok bei pupu ni xa ovas vin moletin tesa xil .
19139020	Moletin xil ak di lasep sisiluk , e di lasep purun Hisom .
19139021	O Iahova , inou di ieok minggat ngan xil xa iexil minggatuk , ngan xil xa di lasin lelaxatien nam , lapuru tang pe metok .
19139022	Tinok pepang xat xil e labe elu navan xil .
19139023	O Hi , uteketeh kuhi ihe meulien navan , usak pis nou e ukil nenemien xil navan .
19139024	Xosxa ukameti xa di nanggusil suse te tesaen , ma utel nou e suse hos nam xa da vehakut .
19140001	
19140002	
19140003	
19140004	
19140005	
19140006	
19140007	
19140008	
19140009	
19140010	
19140011	
19140012	
19140013	
19141001	
19141002	
19141003	
19141004	
19141005	
19141006	
19141007	
19141008	
19141009	
19141010	
19142001	
19142002	
19142003	
19142004	
19142005	
19142006	
19142007	
19143001	
19143002	
19143003	
19143004	
19143005	
19143006	
19143007	
19143008	
19143009	
19143010	
19143011	
19143012	
19144001	
19144002	
19144003	
19144004	
19144005	
19144006	
19144007	
19144008	
19144009	
19144010	
19144011	
19144012	
19144013	
19144014	
19144015	
19145001	Xouk obe Hi navan e suv toto te meulien navan . Namerere ni xouk e nipet rat Hisom vehakut .
19145002	E melengien xil vus , nimesuk , e ti nimerere ni Hisom nihi tang .
19145003	Iahova , xouk obe eilep mak mu mili , e momal tang tengan ti nisa memesien iha minuk . Xouk obe himetu pupu e moletin ti misakras vakil sein xeihen nam .
19145004	Naha xa di opol ni mi moletin xil , xil lihithiteni mi horamue nae xil . Io , xil lisep usil sexien nam xil xa latellep pupu .
19145005	Xil ti lisep usil miehen e sexien nam xil xa tellep , e inou ti ninem usil polien nam xil xa bos pupu .
19145006	Xil lihit usil xeihen xa otepisen ni texo polien nam xil xa mahulong , e inou ti nihit rat sexien nam xil xa latellep .
19145007	Hosien nam xa himetu , isak ni xil limaal e lihit usili mi mosav xil , e ti likikei usil momalen nam itel sien .
19145008	Iahova , eheien nam mahulong e di opisen esaeen mi moletin xil . Xouk osakras iem vakat vatemanon , e opolu ni eheien .
19145009	Iahova , obos mi moletin xil vus , e di opisen esaeen mi moletin xil xa otepeas ni xil .
19145010	O Iahova , holesok xil vus xa otepol ni , xil ti lisa memesien ihat minuk . E ngan xil xa langgusiluk , ti lipet rat Hisom .
19145011	Xil lisep usil lelaxatien nam xa eilep pupu , e lihit usil xeihen nam .
19145012	Xil lipol ni imak tengan moletin xil vus mei likil sexien xil xa di pisen xeihen nam . Io , xil likila sung xa lelaxatien nam himetu mak mu mili .
19145013	Lelaxatien nam iti vehakut , e uhe suv toto na moletin xil vus ha vuma ... navus ti .  Iahova , xouk di opol sen hitxatien nam xil , e di opisen eheien nam nggo sexien xil nam .
19145014	Iahova , xouk di odutou ni ngan xil xa lakameti nggeih e meulien nae , e di odal rat ngan xil xa di lakiri .
19145015	Mete moletin xil dit laketeh ba ni xouk ve lelaxatien nam , e xouk , di osa anien mi xil e melele xa momal .
19145016	Holesok xil vus xa di lameul e ut etan , naha xa iexil bei , xouk di osa ni mi xil nggo hem .
19145017	O Iahova , sexien nam xil momal tevi . e polien xil nam di pisen eheien nam .
19145018	Xouk odat sangas visal ngan xil xa lasis bat minuk , io , mi ngan xil xa lasis minuk nggo tine .
19145019	Ngan xil xa lamerere ni xouk , di osa naha xa iexil bei . Xouk di olong keien nae e mei oteh meulien e xil .
19145020	Iahova , xouk di olaxat kuh ngan xil xa di iexil bei xouk , e mi ngan xil xa lapol misa , ti uhu lelen xil .
19145021	Vehakut , ti nimesuk , Iahova . Holesok xil vus e ut etan , ti lipet rat Hisom nihi tang .
19146001	! Ripet rat his Iahova ! ! Inou ti nipet rat hisen !
19146002	Inou ti nisa memesien mini e melengien xil xa di nameul nada . Io , nipet rati itel kikeien navan xil .
19146003	Munaling ti nenesien namim nati e vat xil te ut etan , vengan xa moletin ti misakras vateh meulien e xamim .
19146004	Melele xa xil lamat , litilomun lihe tan , e holesok xil vus xa laling xati tengan lipol ni mei ituxoh hoxalite teni .
19146005	Sien iti mi ngan xil xa Hi na Siekob di dutou ni xil , mi ngan xil xa di laling nenesien nae iti e Iahova , Hi nae .
19146006	Vengan xi iaxa tepeas ni ut nesao , ut etan , tas , e holesok xil vus mun xa ladi e xatel . Xi di pol vuol ni hitxatien nan xil .
19146007	Xi iaxa di pol ni naha xa momal tengan istal e meulien na ngan xil xa mosav xil di lapangei . Xi di misa anien mi ngan xil xa mae nggat xil .  Iahova di maen ngan xil xa ladi pe he mosav xil tengan ha vexil imase .
19146008	Ngan xil xa mete bar , Iahova misak ni laketeh rilomun . Iahova di dal rat ngan xil xa langgur holesok xil xa meas pupu e meulien nae . Xi ien bei ngan xil xa sexien nae momal .
19146009	Iahova di misikoe xol ngan xil tahal rute sav , e di dutou ni tunau e timaru xil . E ngan xil xa lasa , xi di pangei xil .
19146010	Ngan xil xa mudi e Vathu Saeon , Iahova ilaxat xamim vehakut . Io , ilaxat kuh xamim itel vatimol namim xil mun xa ti imei itutou .  ! Ma ripet rat his Iahova !
19147001	
19147002	
19147003	
19147004	
19147005	
19147006	
19147007	
19147008	
19147009	
19147010	
19147011	
19147012	
19147013	
19147014	
19147015	
19147016	
19147017	
19147018	
19147019	
19147020	
19148001	! Ripet rat his Iahova !  Xamim xa mudi e ut nesao mupet rat his Iahova !
19148002	Reitin , xamim vanut masxaxa xil xa di mubae e rin nan , ti mupet rat hisen .
19148003	Eai e aveti , mupet rati . Hitu xil , mupet rat hisen .
19148004	Holesok xil xa mudi e tilang hat , mupet rati . Momah xil , mupet rat hisen .
19148005	Xamim vus , ti mupet rat his Iahova , vengan xi tepeas ni xamim texo raen .
19148006	Reitin , melele xa xi tesemaen ni , xamim muteha muteti kat e vonemim xati , e musakras muli haxot xil xa Hi misa ni mi xamim .
19148007	Xamim vus xa mudi e tan , itel holesok xil vus xa mudi e huinep te tas , mupet rat his Iahova .
19148008	An xa di milangas e veta xa di mirum , us xa mus e votiang xa bui nggeih , xamim vus xa di munggusil raen , mupet rat his Iahova .
19148009	Hu xil e vathu xil , ti mupet rat his Hi itel vatiei xil xa di tim e ngan xil mun xa ladi xol suse .
19148010	Vongoro xil xa mumah e vuran xil mun , mupet rat hisen , itel holesok sav xil xa di mukea e di mungga .
19148011	Suv toto xil e moletin sav sav xil , mupet rat his Hi ; itel vat e eilep savsav xil te ut etan .
19148012	Horam maxoe xil e atou maxoe xil mun , mupet rat hisen , itel mometu e tovoli xil , e tutut horamue e atuli xil mun .
19148013	Holesok xil vus lipet rat his Iahova vengan hisen kestang be nesao mak mu mili his sav xil . Reitin , hisen be eilep mak mu e ut etan e ut nesao mun .
19148014	Xi misak ni moletin nan xil langgeih tengan lipet rat hisen . Xi di milaxat kuh mol-Isrel xil vengan xa eheien nan di e xil .  ! Ripet rat his Iahova !
19149001	! Ripet rat his Iahova !  Rikikei mi Iahova itel sisien hu tei . Ti ripet rati itel ngan teisav xil mun xa di langgusil xati .
19149002	Mumaal , mol-Isrel xil , ve Hi xa tepol ni xamim . Muhesi xamim , moletin xil xa mudi e Vathu Saeon , ve Iahova xa be Suv Toto namim .
19149003	Mupet rat hisen itel holen , mumesi itel vangivue e kitar .
19149004	Iahova besi xi ve moletin nan xil e misa merereen mi ngan xil xa nenemien nae di tan . Xi misak ni xil lili elu nae xil .
19149005	Ngan xil xa di langgusil xat Hi limaal melele xa lihas tan ni ngan xil xa di labae mi xil , e likikei itel sien melele xa di langel .
19149006	Xil limeun itel memesien ve Hi nae , melele xa ladal xat tiei takan nae xil .
19149007	Ixo tiei na moletin nan xil , Hi ilepis vanut moletin savsav te ut etan e isa longpangasien mi xil .
19149008	Hi imaen xil livar xat le suv toto na elu nae xil ni sen xil , e livar xat he vat nae xil ni ao te xeih xil .
19149009	Reitin , Hi isa longpangasien mi moletin xil ak ixoni ngan xa xi tesemaen ni , mi ngan xil ak xa lapol misa pe meten . Reitin , moletin xil na Hi xa di langgusil xati , xil lihur merereen melele xa lili elu nae xil .  ! Ripet rat his Iahova !
19150001	! Ripet rat his Iahova !  ! Ripet rat his Hi e ut nesao , ripet rati e ut eo nan !
19150002	Ripet rati ve holesok xil xa latellep xa xi di pol ni . Ripet rati vengan hisen be nesao mak mu .
19150003	Ripet rati itel amaru , e ripet rati itel kitar e seka mun .
19150004	Ripet rati itel holen e hovave xil , e ripet rati itel iukalele e vangivue mun .
19150005	Ripet rati itel bongo e ripet rati itel maot-ogan mun .
19150006	Xamim vus xa di mumeul ti mupet rat his Iahova .  ! Xir vus , ripet rat his Iahova !
21001001	Sepinien xil ak be sepinien na Moletin te Pispisien , xa be suv toto e taon tahal Serusalem , e horamue na Deved .
21001002	Moletin te Pispisien di biteni bit , “ Di rapol votei , ma di rapol votei . Reitin , holesok xil vus xa di rapol ni e meulien nar mei ihe neta votei tang . ”
21001003	Melengien xil vus e meulien nam di okon ni polien , ma ukamet naha e hoxalite teni ? Maten tang .
21001004	Tetit moletin xil di lamei e di lalel , e tetit moletin sav xil mei di langgoles vonine , e ut etan dat nggoni ngan vehakut , taviles ti .
21001005	E melengien xil vus , eai di mea e miloh ba vuma ... ba minu . Di , mitemanon mun mei be rute xa temea en .
21001006	Votiang mun , toio bemei ba , aru bemei ba , dit lukapis , lukapis ba vuma ... ludilomun lube vonealu .
21001007	Oei xil mileh mei be tas , e tas misakras vapolu ni . Oei di mea rilomun mei be us e mus be tan , di , mileh rilomun mei be tas .
21001008	Holesok xil vus di lasak xa di lasak ba vuma ... neta tovuol vahiles . Nalonge veok buol tova tang ni sexien xil ak e nasakras mun namit ti neta . Mete xir di miketeh e di miketeh ba vuma ... e bit ti mu vaketeh ti . Vurange xir di miteong e di miteong ba vuma ... e bit ti mu vateong ti .
21001009	Holesok xil vus xa latestal kokot , mei listal rilomun . E neta xa moletin tei tepol ni ngamu , moletin sav mei ipol ni ixoni tang . E ut xil vus e ut etan , neta tovuol vahe neta hu .
21001010	? Midep ? Neta tova da xa moletin mikila isep usili ihit , “ Mupus ti , ngan ak be neta hu . ” E-e , testal ngamu tetiamu e melele xa latnapes xir ti mu .
21001011	Moletin ti te xosali ak en namese ni naha xa testal tetiamu . E moletin xil xa limei itutou ni xir , linanem ti usil naha xa di mistal taxeak e ti iha .
21003001	Holesok xil xa di mistal e ut etan , Hi miling xat melele teni xil .
21003002	Hi miling melele te poten e melele te mat en , melele te luh en e melele te leh anien en .
21003003	Xi miling melele te has vinien e melele te tal rat meseien en , melele te hu len ni en e melele te pet rati en .
21003004	Hi miling melele te muis en e melele te sien , melele te tang en e melele te hol en .
21003005	Xi miling melele xa tiramue ba pus atou en e melele xa tave ti sangas , melele te maheah xati en e melele xa lastokovein ni en .
21003006	Hi miling melele te kamet neta en e melele xa mikesae , melele te hur xat neta en e melele xa laso ni ba .
21003007	Xi miling melele te tal pas eising en ve tangen e melele xa ladil pilei , melele te tat votei en e melele te sepinien .
21003008	Hi miling melele te ekaten e melele te eheien , melele te vaeen e melele te tomat .
21003011	Hi pol ni holesok xil ngasen mistal momal ni melele xati teni . E neta sav tei mun xa Hi miling e moletin xil be kilakilen tengan lanem usil naha xa testal ngamu e naha xa mei ti istal . E neta sav xa mak , lasakras lakil sen vatit polien na Hi mu hoxalite teni .
21003012	Ma nanem kila xa bos mak mu xa rihesi xir tang e ripus hosien e melele xa rameul tamu radi .
21003013	Bos xa xir vus ti rianien , ti rimun , e ti rihesi xir ve holesok xil xa di rapol ven , vengan xa holesok xil ak be sanien na Hi mi xir .
21003014	Inou nakila xa holesok xil vus xa Hi pol ni iti ihehi . Rasakras raso rin ni , e rasakras raleh rat ti neta relingi . Hi pol ni mak tengan moletin xil ti limerere ni e limot mini .
21003015	Holesok eah xa di taxeak , teti ngamu ; e naha xa itutou imei , di taxeak . E holesok xil xa testal tetiamu , Hi ti ileh xil mei listal rilomun .
21003016	E neta tei mun xa napusi , e ut etan , tesaen di tuei e von lepisien . Reitin , di ngamu e rute xa di lamal ni rin na moletin xil en .
21003017	Di , nasep tasok nabit , “ Hi ilepis moletin xil vus , ngan xil xa labos e ngan xil xa lasa ; vengan xa xi miling xat melele xati te sexien xil e polien xil vus . ”
21004009	Moletin lu bos mak mu mili moletin tei takes , vengan xa polien nalu ihos mu melele xa lalipol vituei .
21004010	Xosxa tei xalu imot , tua nan mikila mei itutou ni e ital rati . E xosxa moletin tei da tasen e mot , ngan ak isa pupu , vengan xa moletin tovuol mun tengan vatutou ni .
21004011	Xosxa masoh ikat , moletin lu lukila vealu itin xosxa lalipat vituei . ? E xosxa tei pat tasen , ma ven itin itep ?
21004012	Xosxa silixin tei bemei , xi mikila vahas moletin tei xa da tasen . E xosxa tuneli misoh vituei dela , xalu lalikila lalihas tan ni silixin ak . Xosxa osar neta ni ao tei takes , mikila vameot . E xosxa onggil xat ao tol , ma ngan ak nggeih tengan vameot .
21005010	Xosxa iem bei pupu ni mani , ma vehakut ukameti xa mani nam tapin ti . E xosxa iem bei oleh holesok nam vahe holu , ma upusi xa osakras oleh vuol ni naha xa di iem bei . Sexien ak mun mei ihe neta sav tang .
21005011	Vengan xa melele xa holesok nam holu , ngan xil xa langganien nggo hem mun mei lihe holu . ? Holesok nam xil itutou ni xouk itep ? ! Holesok xil ak be te pusien tang !
21005012	Moletin xil xa di lapol del he xil , neta sav xa anien ae di mu tovuol , xil di lapat kuhi tang e vongien . E ngan xil xa holesok nae holu , di latapat kuhi ti ve nenexoen .
21005013	Ngan ak be neta tei xa napusi misa pupu e ut etan : Moletin xil di lapurun xil mun tang vengan xa di laling soson holesok nae xil .
21005014	Di , latemanin , e neta tei mistal xa misak ni holesok nae xil mikesae ra xil . Ma dutou ni , neta tovuol mun tengan lasa ni vatutou ni horamue nae xil .
21005015	Melele xa lapes rohon ni tuvava tei , xi mika hon tang bemei . Ma e sexien mun tak , melele xa imat , ika hon mun tang iha . Mak , ma vetin nae xil mei ihe neta sav tang .
21011009	Maxoe xil , muhesi xamim e melele xa mube maxoe tamu . Reitin , xamim mulonge ihos tang e melengien xil xa mudi en . Bos tang tengan mupol ni naha xa nenemien namim da en e muhusil suse xil xa mupusi mubit bos . E munem xati xa Hi ilepis xamim ve holesok xil ak .
21011010	Munamaen ni nenexoen ti napurun xamim mu pangasien xil te vemim nasikoe xol xamim , vengan xa nenemien namim e vemim xa nggeih mun be neta votei tei tang .
21012001	E melele xa mube maxoe tamu , bos mak mu tengan ti munem usil ngan xa tepeas ni xamim . Reitin , munem usili vengan xa melengien xil te longpangasien di bemei e huram xil xa ti imei . E melele nen ak , munavesi pupu ni xamim ti mun .
21012002	Melele xa meulien namim mei ivus , ixoni ngan xa eai , aveti e hitu xil mei ihe maluxoluken , e momah te us nave reling xamim ti .
21012003	Hemim xa di lasikoe xol xamim , ti limalili . Lemim xa taxeak momal , limavus . Lohomim xil xa di mutekar lelen anien amim ni , holu likiri e linapol kuhi ti mun . E metemim xa di muketeh mupus holesok xil ni , mei munapus kuh ti neta mun ni .
21012004	Vurangemim ivon ni holesok xil xa ti listal visal xamim . Munalong ti mun liten te sisien xil mu tangalen te anien xa labasi e valiei . E seselen na tuman xil te makoe roroh lisiasi ni xamim e lipurun paten namim .
21012005	Ulimim ikan tengan mukakao e muhe rute xil xa be nesao . Hilumim imieh , e ixeih tengan mutamea ve rute ngan vengan xa munahur ti mun xeihen . Ti , itutou ni sexien xil ak , muha sung muhe von ngengelen kor namim , e ti litang ve xamim e suse xil te metimal .
21012007	Ti , tiei namim itilomun ihe meas , e ninin namim itilomun ihe visal Hi xa tesa ni .
21012009	Moletin te Pispisien ak tehe metisou pupu . E neta tei mun xa xi tepol ni , xi di tesa kilakilen mi moletin xil . Xi telang ves sepinien xil te metisouen , tenem usil koute teni , e teling xil temal e vanuvei tei .
21012010	Xi tesak tengan vakamet sepinien xil xa momal , di , tetisi tengan reitinen teni mei vamase .
21012011	Sepinien te metisouen xil ak , langgoni mavulut liei xil xa moletin xil xa di laxat sipsip di lating xolol sipsip sae xil ni tengan lakakao vamal . Reitin , xil langgoni nil xil xa ladi xat neta ngan ni tengan mei ixeih kuhi .
21012012	Natuxoli , uhusil kuh sepinien navan xil ak vengan xa vanuvei xil xa moletin xil di ladisi , osakras ovuli sen xil vus . E sexien xa moletin bit vakilakil ti mu , isak ni ven imel tang .
21012013	Nasep vuol ni holesok xil vus minuk , e hoxalite teni xiak : umerere ni Hi e uhusil xat rae nan xil , vengan xa rin ak iaxa Hi tepeas ni xouk ven .
21012014	E Hi ilepis vuol ni holesok xil vus xa ratepol ni e valkesao , e holesok xil mun xa di ratepol xuxus ni . Ma xi ipus kil ngan xil xa bos e ngan xil xa misa .
24001001	Sepinien xil xa ladi e vanuvei ak be na Seremaea . Xi tehe nat Hilkia xa tehe pris tei xa di tepol e taon tahal Anatot xa de tan na vatimol xa mahulong na Bensamin .
24001002	Melele xa suv toto Sosaea , nat Amon , telaxat mol-Sudah xil huram tol e le (13), Iahova tesepin rohon mi Seremaea .
24001003	E Hi di tesepin mini e huram xil vus xa Sehoiakim , nat Sosaea , tehe suv toto e telaxat mol-Sudah xil . Reitin , Iahova di tesepin mi Seremaea tetuxoh melele xa suv toto Sedekaea , nat Sosaea , telaxat mol-Sudah xil huram tei e le (11). E aveti xa tehe lim e huram nen ak , mol-Babilon xil mei latehas tan ni mol-Sudah xil . Latetal xat xil e lateleh vuol ni xil latehe Babilon .
24001004	Iahova temei tehiteni minou tehit ,
24001005	“ Seremaea , diamu ni ngan xa natepol ni xouk e vang ninom , natekil kuh xouk ngamu . Io , diamu ni ngan xa latepesuk , inou natehosei xouk ngamu . Natehosei xouk tengan mei uhe provet tei navan mi moletin xil te kantri sav xil . ”
24001006	E nabit rilomun ni mini nabit , “ ! O Iahova xa obe Hi Reitin ! Inou natakil kuh ti sexien te sepinien vengan nabe huram maxoe tei tang . ”
24001007	E Iahova biteni minou bitene , “ Onahiteni ti onahit obe huram maxoe tang . Ha uhe visal moletin xil vus xa nasil xouk tengan ha uhit holesok xil vus xa nasemae ni minuk tengan uhiteni mi xil .
24001008	Ulum nakan ni xil ti , vengan xa inou , nihusil xatuk e nisikoe xol xouk . Inou , Iahova iaxa di nasepin xiak . ”
24001009	Di , Iahova tesasa temei etan e mei tetuxoh vulongok e tehiteni tehit , “ Taxeak , naling sepinien navan xil be vulongom .
24001010	? Olonge ? Taxeak , nabosei xouk tengan uhur xeihen e ha uhit rat naha xa istal mi moletin xil e kantri xil . Xosxa uhit nihur rat suv toto te kantri tei e nihas tan ni moletin nan xil , ma nipol ni . Xosxa uhit nihu len rute tei e niling moletin sav tei mei ilaxati , ma nipol ni . E xosxa uhit nipet rilomun ni kantri tei e nilih rilomun ni naho sae xil , ma nipol ni mun .
24001017	“ ! Seremaea , utamea , uvue xatuk e uha ! Ha usoh e uhit rat holesok xil vus xa nisemae ni tengan uhiteni . Taxeak , ulum nakan ni moletin xil ti . Vengan xa xosxa ulum mikan taxeak , ma nisak ni xouk ulum ikan pilei sung ni nou pe met xil .
24001018	Seremaea , uteong kuhi ni nou . Moletin xil vus te kantri ak livae itelak : suv toto xil tahal Sudah , eilep nae xil , pris nae xil , itel moletin xil vus mun . E xil lisakras lavas tan ni xouk vengan xa inou nisikoe xolok . Taxeak , di nasa xeihen minuk tengan umei uxoni vioh te xeih tei xa mikapis xol taon tei . Io , umei uxoni pos e ri nim xa nggeih xa lapol ni ni aean . Inou niteh meulien e xouk . Inou , Iahova iaxa di nasepin xiak . ”
24001019	
24006013	“ Moletin xil vus , ngan xil xa latellep mei duxoh ngan xil xa latereli , xil vus di labe hokan e di laleh mani nggo suse xil xa tamal ti . Tave ti neta xa labe pris mu provet xil , e xil mun dit laluvos moletin xil tengan laleh mani nae .
24006014	Taxeak , holesok xil xa latellep di langgul moletin navan xil , e vat nae xil lanem mele ni tang . Eilep xil ak di labiteni mi moletin xil labit , ' Tomat na Hi iti minuk . ' E taxeak , tomat itovuol vari . ”
24017005	Ngan ak be sepinien na Iahova xa texo provet Seremaea xa bit , “ Pangasien iti mi ngan xil xa eheien nae tara ti e nou e labiles ra nou . Xil di laling nenesien nae di e xeihen na moletin xil kestang .
24017006	Xil langgoni holiei xil xa ladi e uruvuol , lasakras lapus ti hosien e meulien nae . Meulien nae ihe hihon ixoni tan tei xa bue , e ixoni rute tei xa sol tepurun tan nen tengan neta ti nameul en .
24017007	E ngan xil xa di laling nenesien nae di e nou , inou nituxol xat xil .
24017008	Xil lixoni vatiei xil xa lalih xil ladi seri oeisal , xa amulut xil meul ba duxoh oei ak . Melele xa pangasien xil limei ixoni melele xa eai nggan nggeih , ulikanen ihe tovuol e xil vengan lipus hosien ixoni liei tei xa ute xil memaas vehakut . Tave ti neta xa us namus ti vehakut , e xil tit litaxao tang iha .
24017009	“ Tin moletin di miluvos vehakut , di mesei e neta tovuol mikila vapol ni vahos rilomun . Sexien nen nggeih tengan moletin vanem kila .
24017010	E inou , Iahova , di nale kil nenemien na moletin xil , e di napus kil holesok xa di e tine xil . Nisa xolesi mi xil ihusil sexien nae xil , e nisa huite te hisit polien eah xil xa di lapol ni .
24020005	“ E melengien xil xa ti imei , elu namim xil mei limeru xat taon namim tahal Serusalem . E lileh vuol ni holesok xil namim ihe nae . Reitin , lileh mani , holesok xil vus namim e neta hos xil mun xa suv toto xil tahal Sudah lateling pilei ni . Ti , lilehi litilomun lihe kantri nae tahal Babilon . ”
24020007	Di , provet Seremaea misis mi Hi bitene , “ O Iahova , xouk otluvos nou e inou natke reitin en . Del xeihen nam , ote xeih xat nou e oteli nou . ! Ve sepinien nam , moletin xil vus di lapol pepamen minou ! ! ! Di lamen xat nou vehakut ! !
24020008	E melele xil vus xa namangang tengan nasepin , di opol ni nou nakei xat moletin xil e di nameun xat xil nabit , ' ! Vaeen xil ti imei e lihu len holesok namim xil ! ' O Iahova , moletin xil di langue xat nou e di lasep sisil nou vengan xa di nabit rat sepinien nam .
24020009	E xosxa nabiteni e nenemien navan nabit , ' Ninavit usil Hi ti , e ninasep mesen ti mun sepinien nan e Hisen , ' ma sepinien nam mei nggoni upang xa di ngga pangas tinok . Nasak tengan naki xol sepinien nam , e nasakrasi vari tang .
24020010	Di nalonge xa moletin xil di lasep piao ba xat nou labit , ' Moletin ak , ulin di mikan e rin xil vus . ! Ratiha ratihit rat xi mi vat nar xil ! ' Tua hos navan xil vus di iexil bei tengan nimot e sepinien navan e di lasotil nou tengan lasep luvos nou . Di labit , ' Xosxa rakila risep luvosi , ma ti , rihut xati e rihasi tengan risa rilomun ni mini pangasien xa sepinien nan di pol ni bat xat xir . '
24020011	E xouk , Iahova , di osikoe xol nou nggoni moletin te vaeen tei xa ven nggeih . Misak ni ngan xil xa di lasak tengan lapurun nou , lamot . Ti lisak pisi tengan lavas nou , e lasakras . Xil lihe unoun pupu vengan xa lasakras lapol ni ti neta . Unounen nae , moletin sav xil lasakras iexil vabong ni va tova .
24020012	O Iahova te Xeihen , xouk di olepis ngan xil xa meulien nae momal tevi , e ule kil naha xa di tine xil e nenemien nae . Mak , ma nabit nipus ti xouk usa xoles longpangasien iha xat elu navan xil , vengan xa di naling rin xa navan de hem .
24020013	“ ! Ve rin ak , mukikei mi Iahova ! ! Reitin , mupet rat Hisen ! Vengan xa xi di miteh meulien e ngan xil xa mosav xil dit lapurun xil , di mileh rerat xil ra he ngan xil xa lasa . ”
24023001	Iahova misepin nggo provet Seremaea bit , “ ! Isa pupu mi vat xil na mol-Isrel xil xa di lasak purun moletin nan xil ! Langgoni moletin xil te sipsip xa lasa xa latalaxat kuh sipsip sae xil ti e lamaen xil latetasil . ”
24023002	Ve rin ak , ngan ak be sepinien na Iahova , Hi na mol-Isrel xil , ba ni vat xil xa xi miling xat xil tengan lalaxat kuh moletin nan xil : “ ! Xamim mutalaxat kuh moletin navan xil ti ! Munggol rerat xil sung laletasil . Ma taxeak , nisa longpangasien mi xamim ve holesok tesa xil xa mutepol ni .
24023003	Ti , inou nileh viton vanut moletin navan xil xa ladi tamu ra kantri sav xil xa natemaen xil latetasil ba ladi en taxeak . Ti , nileh xil litilomun ha liti e vonine . E rute ak , lipes horamue xil e mei lihe holu rilomun .
24023004	E melele nen ak , inou nihosei vat xil mei lilaxat kuh xil . Lixoni moletin te sipsip xil xa lalaxat kuh sipsip sae xil e lisak ni xil ulixil nakan ti mun e linanexo ti . Ti xil mun vari nakesae . ”
24023005	Iahova biteni mun bit , “ Melengien tei di bemei xa inou nihosei suv toto tei xa sexien nan imal tevi ixo vatimol xil na Deved . Xi ilaxat kuh moletin xil e ilepis rin nae itel metisouen . Xi isa longpangasien mi ngan xil xa lasa , e mi ngan xil xa lamal , xi isa hosien mi xil .
24023006	Melele xa ihe suv toto , mol-Sudah xil liti e hosien , e mol-Isrel xil liti e tomat . Xil likesi ni ' Iahova xa Milepis Rin Nar del Momalen ' . ”
24029010	Ngan ak be sepinien na Iahova xa bit , “ Melele xa xamim muti pe he mol-Babilon xil ha ituxoh huram hanutap tol e hexalu mun (70), nihat nipus xamim e nipol ihusil hitxatien xa natepol ni tetel xamim tengan nileh rilomun ni xamim mumei e tan ak .
24029011	Reitin mak , inou , Iahova , nanem xat holesok xil xa naling xati tengan mei istal mi xamim . Nateling xati xa mupus hosien e nave longpangasien ti . Reitin , holesok hos xil xa nateling xati tengan mei istal e meulien namim , isak ni munem usili itel sien .
24029012	E melele nen ak , xamim mukei imei minou e mumei musis minou , e inou , niteong ni sisen namim .
24029013	Io , melele xa mulang ves nou , ma mukamet nou , xosxa mulang ves nou itel meulien tevi namim .
24029014	Reitin , nimaen xamim mukamet nou , e inou , Iahova , nisa rilomun ni naha xa tekesae ra xamim . Inou nileh rilomun ni xamim mumei ra kantri xil e rute xil vus xa natehol rerat xamim ba muteti en . Ti , nileh rilomun ni xamim mumei muti e tan xa natesi rerat xamim rani . Inou , Iahova iaxa di nasepin xiak . ”
24031003	Tetiamu , Iahova testal mi xir e tehit , “ Inou , ieok bei xamim del eheien tei xa hoxalite teni tovuol . Nggo hosien xa napisen ni mi xamim , nalihi xamim mumei visal nou .
24031031	“ Inou , Iahova , nabiteni xa melengien tei di bemei xa inou nipol ni hitxatien hu tei xa nggeih itel mol-Isrel xil e mol-Sudah xil .
24031032	Hitxatien hu ak naxoni hitxatien matu ti xa natepol ni tetel avu nae xil tetiamu e melele xa nateteli e he xil e natel xil latehe reling kantri tahal Isip . Inou natelaxat kuh xil texoni tiramue tei xa milaxat kuh atou nan . E neta sav xa temak , xil latehur xoteh hitxatien xa latepol ni tetel nou .
24031033	Hitxatien hu xa nipol ni itel mol-Isrel xil imak : Inou , Iahova , niling rae navan iti e nenemien nae , e nitis xati iti e tine xil . Inou nihe Hi nae , e xil lihe moletin navan xil .
24031034	Ti xil mun napispisi mi tunali tengan vakil Iahova vengan xa xil vus likil nou ngamu , ngan xil xa latereli , ha ituxoh ngan xil xa latellep . Reitin , xil likil nou vengan xa ninaketeh nasa ti mun mi xil ve holesok nae xil xa tamal ti xa latepol ni . Io , ninanem ti mun usil tesaen xil xa teha xat xil . Inou , Iahova iaxa di nasepin xiak . ”
24033014	“ Inou , Iahova , nabiteni xa melengien tei di bemei xa inou nipol vuol ni hitxatien xa nggeih xa natepol ni tetel mol-Isrel e mol-Sudah xil .
24033015	E melele nen ak , inou nihosei suv toto tei xa sexien nan imal tevi ixo vatimol na Deved . Xi ilaxat kuh moletin xil e ilepis rin nae itel metisouen . Xi isa longpangasien mi ngan xil xa lasa , e mi ngan xil xa lamal , xi isa hosien mi xil .
24033016	Melele xa ihe suv toto , mol-Sudah xil liti ihos . Io , ngan xil xa liti e Serusalem liti e tomat . Xil likesi ni ' Iahova xa Milepis Rin Nar del Momalen . ”
25001008	Xir , moletin xil tahal Serusalem , tesaen nar holu pupu , e di pol ni xir ratamese ti pe met Iahova . Ngan xil xa latemerere ni xir , taxeak , lanem misa mi xir , vengan xa lapus kil tesaen nar nggoni ngan xa di raka hon . Ma di ramuis e di rasikoe xol valnao xir vengan xa rabe unoun .
25002017	Holesok xil xa Iahova tehit xati tehit ipol ni mi xir , xi tepol vuol ni . Xi texul lelen xir tetel holesok nar xil texoni ngan taxa xi tesel xat xir ni tetiamu . Xi tenapisen ti mun esaeen mi xir . Xi tepol ni elu nar xil latemaal vengan xa latehetan ni xir e vaeen .
25003019	E inou , melele xa nanem usil holesok xil xa di pangei nou xosali , e midep nada hon nggoni moletin tei xa voninen xati tovuol , ma mikon e meulien navan nggoni oei te hometin .
25003020	Nenemien xil ak di vehakut e meulien navan , e tinok di muis ven .
25003021	E neta sav xa mak , melele xa nanem xat sexien na Iahova , di misak ni nou nanem usil naha xa ti imei del sien .
25003022	Nakila xa eheien nan di vehakut , e misakras vavus . E esaeen nan mun , hoxalite teni tovuol .
25003023	Xalu lube neta hu e makoe xil ngasen . Hitxatien xil vus nan , xi di pol sen ni .
25003024	Neta sav xa holesok navan xil tovuol , neketen navan nggeih e Iahova xa eilep mak mu mili . Ma di naling nenesien navan e xi kestang .
25003025	Iahova di pol ni bos mi ngan xil xa di laling nenesien nae en , mi ngan xil xa di langgusili .
25003026	Mak , ma bos mak mu tengan riti merau , e ritatil melele xa Iahova mei iteh meulien e xir .
27001001	Melele xa suv toto Sehoiakim telaxat mol-Sudah xil huram tol (3), suv toto Nebukanesa tahal Babilon mei tevae tetel xil e moletin nan xil mei tekapis xol taon tahal Serusalem .
27001002	Hi Suv maen suv toto Sehoiakim tahal Sudah be pe hen mol-Babilon xil . Misak ni moletin xil te vaeen na suv toto Nebukanesa mei laleh holesok xil xa bos xa di e Nim Eo na Hi . Lalehi ba lalingi di e rute tei xa lasorin holesok xil xa bos e nim na hi nae xil e kantri tahal Babilon .
27001003	Di , suv toto Nebukanesa misemae vat te polien e nim man , xa hisen Aspenas , tengan ha ilekis horam maxoe xil xa labos pe meten xa langgo vatimol na suv toto xil mu eilep xil tahal Isrel .
27001004	Suv toto misisi tengan ilekis ni horam maxoe xil xa valnaoxil bos e neta ti naxul vexil . Metisou e kilakilen ipolu en , e lihe hisit moletin xa likil holesok xil vus imanon tengan mei lipin kuhi tengan lipol mi suv toto e nim man xa eilep . E suv toto Nebukanesa biteni mi Aspenas tengan ipispis mi xil ni sexien te vulien e tisen e Arameak , sepinien na mol-Babilon xil .
27001005	Suv toto misemae ni mun tengan lilaxat kuh xil e lisa anien e uaen mi xil ixoni ngan taxa moletin xil xa ladi e nim man di langguri . E melele xa lipispisi mi xil ituxoh huram ihe tol , xil ha lipol sung mini e nim man .
27001006	E horam maxoe xil xa Aspenas telekis ni xil , xatel ak iaxa latexo vatimol tahal Sudah mei latemos e xil : Daniel , Hananaea , Misel , e Asaraea .
27001007	Vat Aspenas biles hise xatel mak : mi Daniel , miling viles hisen be ' Beltesasar ' , Hananaea , hisen mei be Sadrak ; Misel , hisen mei be Misek ; e Asaraea hisen mei be Abednego .
27001008	E Daniel pol ni nenemien nan tengan ven imese pe met Hi . Misak ni xi bit naxa ti anien mu namu ti uaen xa tamese ti pe met Hi xa nggo nim ma suv toto . Ma xi misis Aspenas , xa be vat te eilep xil e nim ma suv toto tengan vatutou ni .
27001009	E Hi pol ni Aspenas mei ien bei Daniel e en misae en .
27001010	E Aspenas biteni mi Daniel bit , “ E-e , nasakras vengan xa uluk mikan ni suv toto navan , vengan xi iaxa tehosei anien eah xa mua ni e uaen eah xa mumu ni . Xosxa ipusi xa vem navos ti naxoni horam maxoe sav xil ak , ma xos mei ihas vin nou . ”
27001011	Ma Daniel mei misepin del xat mereketeh xa Aspenas tehosei tengan ilaxat xi itel Hananaea , Misel e Asaraea , e biteni mini bit ,
27001012	“ Matsisuk li tengan usak pis xametel melengien ihe hexalu (10). E melengien xil ak , usa anien hon xa kovi tovuol en itel oei tang mi xametel .
27001013	Ti , ulepis vemetel itel ve horam maxoe sav xil xa di langga anien xa suv toto tesemae ni . Ti , upus ti xa itep . ”
27001014	Ma xi maen xatel tengan latisak pisi ha ituxoh melengien ihe hexalu (10).
27001015	Melele xa melengien hexalu xil ak mei mitavi , mereketeh ak pusi xa vexatel nggeih e bos pupu mili ngan xil xa di latea anien xil xa suv toto tesemae ni .
27001016	Ve rin ak , xi maen xatel tengan latianien vehakut imak , e latnaxa ti anien xa suv toto tesemae ni .
27001017	E mi xatel , Hi misa kilakilen te pispisien xa di e vanuvei nae xil , e misa metisouen te rin sav xil mun mi xatel . E mi Daniel , Hi misak ni mikilakil kuhi ni koute te metuveen xil .
27001018	E hoxalite te huram tol xa suv toto tesemae ni , Aspenas mileh horam maxoe xil vus ak ba lasoh pe met suv toto Nebukanesa .
27001019	E melele xa suv toto misepin mi xil vus , xi mikameti xa Daniel , Hananaea , Misel e Asaraea lateli ngan teisav xil e rin xil vus . Misak ni , tehosei xatel tengan mei latipol visali e nim man .
27001020	E polien natel , suv toto mikameti xa rin xil vus xa misis xil ni , kilakilen natel be hexalu (10) nesao mu mili kilakilen na moletin te leleen xil nan mu moletin te vongou xil .
27001021	E Daniel texulehi di tepol e nim ma suv toto ak teha tetuxoh huram kokot xa Saeros , suv toto tahal Persia , mei texur tan xil vus tahal Babilon tehe nan .
27002048	Suv toto Nebukanesa pet rat Daniel mei be vat na eilep sav xil nan e misa sanien xil xa bos pupu mini . Di , milingi milaxat provins xa mahulong tahal Babilon .
27002049	E melele xa Daniel misis suv toto ni , xi maen lelaxatien te provins tahal Babilon de he Sadrak , Misak e Abednego . E Daniel , xi dit pol sangas visal suv toto e nim man .
27003001	Vatei , suv toto Nebukanesa tesemae ni moletin nan xil tengan lapol ni nanao tei xa mahulong . Melele xa latepet nanao ak tesoh , mita nen tetuxoh hanutap tei e hexalu mun (30) e ien tetuxoh mita tol (3). Di , latehas xole ni gol e latepeti tesoh tete valkesao e rute xa lakesi ni ' Dura ' e provins tahal Babilon .
27003002	Di , suv toto misilasil ve eilep nan xil tengan mei lale rohon ni nanao nan xa latepol ni : minista nan xil , vat te provins xil , ngan xil xa lapol nggoni area sekreteri , ngan xil xa lasa suse mini , ngan xil xa lalaxat mani nan , ngan xil xa di lalepis moletin xil , polis nan xil , suv xil vus , e eilep savsav xil mun xa ladi e provins xil .
27003003	Melele xa moletin xil vus ak ladi vituei ve tuxolxatien te nanao ak ,
27003004	moletin tei xa di be vulonge suv toto mei misepin be nesao mi moletin xil bit , “ Ngan ak be rae na suv toto bat mi moletin te kantri xil vus xa di lasepin ni hisit sepinien xil tevusien .
27003005	Melele xa mulong liten xil te amaru , vangivue , eiou , kitar , iukalele e neta sav xil mun , xamim vus , mutingeiril e mumot mi nanao xa be gol xa suv toto Nebukanesa milingi da xiak .
27003006	E xosxa ti e xamim linatingeiril e linamot mi nanao ak , vatakes , lilah xil ha liso xil lihe oven xa mahulong xa upang teni nggeih pupu . ”
27003007	Misak ni , melele xa moletin te kantri xil vus xa di lasepin ni hisit sepinien xil tevusien lalong holesok xil ak lasel , xil vus latingeiril e lamot mi nanao xa be gol xa suv toto Nebukanesa tepeti .
27003008	E melele nen ak , rute ngan xil tahal Babilon lamei tengan lasep purun mol-Isrel xil .
27003009	Xil lamei labiteni mi suv toto Nebukanesa labit , “ O suv toto xa hisom be nesao xa be nesao , meulien nam ita vehakut .
27003010	Xouk suv toto , otesemae ni xa melele xa moletin xil lilong liten te holesok xil , ma xil vus litingeiril e limot mi nanao ak xa be gol .
27003011	E xosxa ti e xil latatingeiril ti tengan lamot mi nanao ak , lilah xil ha liso xil lihe oven xa mahulong xa upang teni nggeih pupu .
27003012	E rut Siu xil ladi , xa hise xil Sadrak , Misak , e Abednego , xa xouk oteling xil latlaxat provins tahal Babilon . Xil vari iaxa latapol ti vahusil rae xa xouk oteling xati . Xatel latamot ti mi hi nam xil , e latenatingeiril ti mi nanao xa otepeti . ”
27003013	Melele xa suv toto milonge mak , ien mikat pupu e misemae ni moletin nan xil tengan laleh moletin xatel ak latomei latosoh pe meten .
27003014	Melele xa lamei , xi biteni mi xatel bit , “ ! Sadrak , Misek e Abednego ! ? Midep ? ? Be reitin xa xamitel iemitel ti tavei xa mutomot mi hi navan xil , e muttenatingeiril ti mi nanao xa be gol xa natepeti ?
27003015	Taxeak , melele xa mutilong liten xil te amaru , vangivue , eiou , kitar , iukalele e neta sav xil mun , e mutitingeiril sung e mutimot mi nanao navan , ma ihos mi xamitel . E xosxa mutnapol ni ti , ma , vatakes , liso xamitel mutihe oven xa muhulong xa upang teni nggeih pupu . ? Xosxa lipol ni imak mi xamitel , ma mutnemi mutbit hi tova mikila iteh meulien e xamitel ra heok ? ”
27003016	Di , Sadrak , Misak e Abednego latobit rilomun ni mini latobit , “ O suv toto Nebukanesa xa hisom be nesao xa be nesao . Xametel matsakras matohit ti neta e rin xa nametel .
27003017	Xosxa uso xametel matehe upang te oven , ma Hi nametel xa di matemot mini mikila iteh meulien e xametel e ileh rat xametel ra hem .
27003018	E tave ti neta xosxa Hi namatel napol ni ti namak , iemetel bei xa xouk , suv toto , okila xa matosakras matomot mi hi nam xil mu matotingeiril mi nanao xa be gol xa otepeti teta . ”
27003019	Melele xa Nebukanesa milong sepinien natel , ien mikat pupu e meten pili xat Sadrak , Misak e Abednego . Ma xi misemae ni moletin nan xil tengan liso av ihe holu ihe oven ak tengan isak ni itin xa itin ihe lu e he sav (7) ili ngan xa di mitin vehakut .
27003020	E xi misemae ni rut moletin nan xil te vaeen xa vexil nggeih tengan livar xat xatel e liso xatel lathe oven xa upang di minggan nggeih xa nggeih pupu en .
27003021	Ma vatakes , laleh xat xatel latomei e labar xat xatel xa latosing tamu ni eising natel xil . Di , ladel xatel tengan ha laso xatel latohe upang .
27003022	E melele xa moletin te vaeen xil laba laso xatel latobe upang , upang ak duxoh moletin te vaeen xil ak e ngga vin xil vengan xa rae na suv toto te xeih pilei mak e latepol ni upang tepili pupu .
27003023	E Sadrak , Misak , e Abednego , latekiri latobe vangit oven xa upang di pili en , e ao di xat xatel tamu .
27003024	E melele xa Nebukanesa di miketeh pus xatel , mitemanin e xi mitamea misoh e misis moletin nan xil bit , “ ? Ei , midep ? ? Moletin tehe tol tang iaxa mutevar xat xatel e muteso xatel latehe upang ? ” Ma xil labit rilomun ni mini labit , “ Io , suv toto , tol tang . ”
27003025	Ma suv toto bit , “ ? E veneh ma di napus xatel latbe hat sung iaxa di latkapis e upang ak ? Napusi lehit ao tovuol e xil , e upang taxul xatel ti . E ngan xa be hat nen , napusi nggoni masxaxa tei . ”
27003026	Ma Nebukanesa be visal puiteh te oven ak e mikei ba ni xatel bit , “ ! Sadrak , Misak , Abednego , moletin xatel na Hi xa be Reitin , tostal tomei hale ! ” Ma vatakes , lattestal ra upang .
27003027	E melele xa moletin xil lalongeong ni rin ak , minista xil , vat te provins xil , ngan xil xa lapol nggoni area sekreteri , del eilep savsav xil mun lamei tengan lapus ti termali xatel ak xa latestal ra upang . E lapusi xa upang taxul ti xatel vari . Reitin , upang tenaxa ti hiliatel mu eising natel , e latapongos ti vari vo eas e xatel .
27003028	E pe met moletin xil ak , suv toto biteni bit , “ Ripet rat his Hi na Sadrak , Misek e Abednego . Vengan xa xi tesa masaxa nan temei tehur xol xatel e teteh meulien e xatel xa di latepol mini e latling nenesien natel en . Latlong ras rae navan , e latemaen xoteh meulien natel tengan latnamot ti mi hi sav xa tave Hi xati natel ti .
27003029	“ Misak ni nasemae ni mak : xosxa moletin tova isep isa ni Hi na Sadrak , Misek e Abednego , moletin navan xil lital papas tenben xil vus e lihu len nim man . Neta sav xa nggo kantri eah , mu be hisit moletin eah , mu di misepin ni sepinien eah . Vengan xa Hi tovuol mun xa mikila vateh meulien na moletin xil vamak . ”
27003030	Di , suv toto pet rat Sadrak , Misek e Abednego mei latbe eilep pilei sung e provins tahal Babilon .
27004001	Suv toto Nekukanesa tesa sepinien ak tekapis teha mi kantri xil vus e ut etan , mi hisit moletin xil vus , e mi ngan xil xa di lasepin ni sepinien sav xil . E tisen nan tehiteni temak :  Hosien e tomat iti mi xamim .
27004002	Muteong ni naha xa inou nabit namiteni usil merekel xil e holesok sav xil xa tellep xa Hi te Xeihen tepisen ni minou .
27004003	Merekel xil xa Hi pisen ni minou bos pupu . Xi di pisen xeihen nan nggo sexien xil xa tellep xa di pol ni . Lelaxatien nan misakras vavus vatova , e xeihen de hen vehakut tang .
27004004	Vatei , inou , Nebukanesa , natete nim mavan , di natelonge tehos xa tehos , e di natepus hosien vehakut tang e meulien navan .
27004005	Di , e vongien tei , natepus metuveen tei xa tepol ni nou uluk tekan tova tang . Reitin , natepus metuveen tei xa misak ni nou namalili pupu .
27004006	Ma nakes viton eilep navan xil vus tahal Babilon lamei vituei tengan lasep kil koute te metuveen ak minou .
27004007	Melele xa moletin te leleen xil , moletin te vongou xil , eimas xil , tetel moletin te pus kil hitu en xil latemei visal nou , natehit rat metuveen ak mi xil . E xil latesakras lasep kil koute teni minou .
27004008	E ngan xa be kor e moletin xil ak xa bemei visal nou , hisen Daniel (e lakesi mun ni Beltesasar xa nggoni his hi navan) . Moletin ak , ninin na hi eo xil polu en . Ma natehit rat metuveen navan mini .
27004019	E melele xa Daniel Beltesasar telong usili , en tevon tetat temak , e nenemien nan tehasi . Ma natehiteni mini natehit , “ Beltesasar , onamaen metuveen ak ti e koute teni nasak ni xouk ulum nakan . ” Ma Beltesasar tehiteni minou tehit , “ O suv toto xa hisom be nesao xa be nesao , ieok bei li tengan metuveen ak e koute teni imei ihe reitin mi elu nam xil e nave xouk ti .
27004020	Vatiei xa opusi e metuveen nam , koute teni da . Xi matu be eilep e nggeih . Be teviei ba duxoh tilang hat nesao e moletin xil vus te ut etan lakila lapusi .
27004021	Ute xil bos xa bos , e huite xil pipin tengan vahengan holesok xil vus e ut etan . Paen be von ngengelen na vongoro xil , e tuman xil mei di labas nunu mae e lite xil .
27004022	O suv toto , xouk vari iaxa obe vatiei ak . Xouk omei obe eilep e onggur xeihen . Reitin , xeihen nam be nesao pupu e lelaxatien nam ba duxoh rin xil vus e ut etan .
27004023	“ Melele xa di tamu opus metuveen ak , masxaxa tei nggo ut nesao bemei e ut etan e biteni bit , ' Mutei rat vatiei ak ihe tan e mupangei . E muling vatite e amulite xil kestang liti e tan . Xamim muvar xole ixeih ni stirap xil xa be aean e brons . Ti , mulingi itat e valkesao e hilaep te husmunae xil . Vatiei ak be vole tei usil moletin tei . Xi ha imos itel vongoro xil e nin ti isali huram ihe lu he sav (7).
27004024	“ O suv toto xa hisom be nesao xa be nesao , koute te metuveen xa Hi te Xeihen misemae ni tengan mei istal minuk mak :
27004025	moletin xil lihol ratuk reling rute xil xa ladi en e uha utinga itel vuran xil . Huram ihe lu e he sav (7), xouk ti ua husmunae ixoni buluk xil e upat utat valkesao e nin ti isaluk . Utat imak ituxoh melele xa xouk mei unem kila sung xa lelaxatien te kantri xil vus e ut etan di pe he Hi te Xeihen kestang , e xi mikila isa ni mi moletin eah xa xi ien bei tengan vasa ni mini .
27004026	“ Melele xa masxaxa tesemae tengan laling vatite e amulite xil litit imak e tan , ngan ak mun koute teni di . Lelaxatien te kantri nam , imei rilomun minuk melele xa unem kila xa lelaxatien te ut etan de pe he Hi te ut nesao kestang .
27004027	Mak , ma suv toto , ihos minuk xosxa uhusil nenemien navan li . Uhiles ra tesaen nam xil e upol ni sexien xil xa momal . Uling sexien nam xil xa mikavui e ulaxat kuh ngan xil xa mosav xil di lapangei xil . Xosxa upol ni imak , ma xos ukila tamu upus hosien . ”
27004028	Holesok xil vus ak mei testal minou , suv toto Nebukanesa .
27004029	Aveti lu e le (12) mei tetavi , natete nim mavan e Babilon . E vatei , di natkakao natkapis nim mavan nesao e rute tei xa be motan .
27004030	E melele xa napus taon navan tahal Babilon , inou natsep tasok natehit , “ Ei ... mali . Napus taon navan ak bos xa bos tova tang . Del xeihen navan tang napol ni mei be voninok xati tengan vapisen ni xa inou nabe eilep pupu e xeihen navan be nesao mili . ”
27004031	Melele xa di tamu nasepin , rae tei tesepin minou texo ut nesao tehitene , “ ! Suv toto Nebukanesa , uteong ni nou ! Ngan ak be naha xa Hi misemae ni tengan mei istal minuk . Lelaxatien xa tete hem , taxeak , Hi nggur rati ranuk .
27004032	Xosali tang , moletin xil lihol ratuk reling rute xil xa ladi en , e uha utinga itel vuran xil . Huram ihe lu e he sav (7), xouk ti ua husmunae ixoni buluk xil tang . Xouk utat imak ituxoh melele xa xouk mei unem kila sung xa lelaxatien te kantri xil vus te ut etan de pe he Hi te Xeihen kestang , e xi mikila isa ni mi moletin eah xa xi ien bei vasa ni mini . ”
27004033	Vatakes , sepinien ak mei testal tehe reitin e meulien navan , xa nabe suv toto Nebukanesa . Moletin xil latehol rat nou natehe reling xil , e inou ba natetinga , di natea husmunae texoni buluk , e nin di tesal tenbeok . Hiluk temeul tehe tepiei texoni votatei tomalohos , e kus heok xil temei tehe tepiei texoni kus le vuesik tang .
27004034	Melele xa huram lu e le (7) ak mei tetavi , inou , suv toto Nebukanesa , nateketeh tehe tilang hat nesao e nenemien navan temei tehos rilomun . Di , natpet rat his Hi te Xeihen e natsa merereen mini vengan xa xi be eilep pupu e di meul da vehakut , e natehit ,  “ Lelaxatien nan misakras vavus vatova . Xeihen de hen vehakut tang .
27004035	E ketehen , moletin xil te ut etan labe neta sav tang , e masxaxa xil te ut nesao del moletin xil te ut etan ladi pe hen . Moletin tovuol mikila vasikoe xol naha xa xi bit vapol ni , mu vasisi vahit , ' ? Di opol ni mak veneh ? ' ”
27004036	Melele xa nabiteni mak , nenemien navan mei momal tevi rilomun . Di , eilep navan xil lalang ves nou e langgur pilei nou . Xil lamerere ni nou mili ngan xa tetiamu , e lasa rilomun ni lelaxatien te kantri navan bemei mun e heok .
27004037	Misak ni , xosali ak , inou , Nebukanesa di nasa memesien e merereen mi Hi xa be Suv Toto te Ut Nesao e di napet rat Hisen . Holesok xil vus xa pol ni bos e momal tevi , e xi mikila ihas tan ni nenemien na ngan xil xa di labut xil .  Nebukanesa telaxat moletin xil huram vahis mun . Di , temat , e suv toto sav xil latemei latehur voninen , tei tevus , di , tei mun . Di , huram hanutap tei e lim mun (25) mei tetavi tetutou ni maten na Nebukanesa , ma suv toto tei mun temei tehur von xeihen tahal Babilon , hisen Belsesar .
27005001	Vatei , e melele xa suv toto hu xa hisen Belsesar telaxat moletin xil , xi tepol ni anien tei xa eilep e tesilasil ni vat xil na moletin nan xil xa labe taosen tei (1000). E melele xa lamei vituei , suv toto ak di mumun del xil .
27005002	Melele xi di lamun , suv toto Belsesar misemae ni rut moletin nan xil tengan ha lileh kap te uaen e pesin xil xa lapol ni ni gol e silva vengan xa bit xi e vat nan xil , atou nan xil , e atou sav nan xil mun likila limun en . Holesok xil ak , tata nan xa tehe suv toto Nebukanesa teleh rerat xil ra Nim Eo na Hi e Serusalem .
27005003	Tavehi ti , laleh kap te uaen e pesin xil ak xa labe gol lamei , e xil vus di lamun en .
27005004	E melele xa di tamu lamun , di lapet rat hi nae xil xa labe nanao tang xa lapol ni xil ni gol , silva , brons , aean , liei e hat .
27005005	Vatakes , he moletin tei mistal e di midis e hilaep te seri vesis te nim ma suv toto . E rute xa midis en , latepol kuhi ni semen e laet di mileluv en . Mak , ma suv toto di vari pus he moletin ak melele xa di midis .
27005006	E melele xa pusi mak , ulin mikan pupu , ven mei memel e len di malili ni .
27005007	Ma xi [mingaten ] e mikei ves moletin tova nan vaha valeh moletin xil xa di lapol ni vongou , ngan xil xa labe lingling temat , e ngan xil mun xa di lalele ni neta nggo hitu xil . Melele xa moletin xil ak lamei visali , suv toto biteni mi xil bitene , “ Xosxa tei e xamim mikila ivuli tisen ak e ihit koute teni minou , ma lising kuhi ni ni eising tei xa ihos pupu ixoni ma suv toto xil kestang . Ti , lisoxolen sen tei te merereen xa be gol ite hiraen . Ti , nipol ni mei ihe nesao mu ni moletin xil vus te kantri navan . Inou itel ninok kestang , malihe nesao mu maleli . ”
27005008	E melele xa lamei lapus tisen ak , xil lasakras lavuli mu lavit kil koute teni mini .
27005009	Melele xa suv toto Belsesar milonge mak , ulin mikan tova tang e ven memel pupu ni . E vat nan xil mun latakil ti vari xa lipol ni naha mun .
27005013	Di , ladel Daniel bemei sangas visal Belsesar . E suv toto biteni mini bitene , “ ? Xouk iaxa obe Daniel , ngan xa tata navan tehur ratuk ra voninom e tehuruk otemei inggak ?
27005014	Nalonge xa ninin na hi eo xil lase xatuk e xouk okilakil kuhi , obe metisou , e di opus suse te holesok xil .
27005015	Moletin xil ak labe metisou e rute ngan xil labe lingling temat . Inou natesilasil ni xil tengan lamei lavuli tisen ak , e lasakras lavit kil koute teni minou .
27005016	E nalonge xa xouk iaxa okila ovit kil koute te neta xil xa minggus e osep kil holesok xil xa nggeih . Xosxa xouk okila ovuli tisen ak e ovit kil koute teni minou , ma lising kuhi ni xouk ni eising tei xa ihos ixoni ma suv toto xil kestang . Ti , lisoxolen sen tei te merereen xa be gol ite hiraem . Ti , nipol ni xouk mei uhe nesao mu ni moletin xil vus te kantri navan . Inou itel ninok kestang , malihe nesao mu maleli xouk . ”
27005017	Ma Daniel bit rilomun ni mini bit , “ Suv toto navan , sanien nam xil ak ukila uleh xat xil ihe nam tasom , mu usa ni mi mosav tova . E neta sav xa nihur neta mu ninahuri ti , e inou nivuli tisen ak ve xouk , e nihit kil koute teni minuk .
27005018	“ O suv toto uteong kuhi , Hi te ut nesao tepol ni tamom Nebukanesa mei tehe suv toto tei xa eilep e tesa merereen e xeihen mini .
27005019	E ve xeihen xa Hi tesa ni mini , moletin xil vus te ut etan xa texo kantri xil vus , hisit moletin xil vus e sepinien xil vus , xil vus ulixil tekan ni e di latmalili pe meten . Melele xa tehit vahas moletin tei vamat , tehas vari ni . E melele xa tehit vamaen moletin tei vameul , ma temaen ni meul . Xi temerere ni ngan xil xa en tehei vamerere ni xil . E ngan xil xa en tehei vapol ni xil lave unoun , tepol vari ni tang .
27005020	“ E vengan xa xi tepet rat xi tasen e nenemien nan , e tepol tesa mi moletin sav xil vengan tehe valkoai tei , ma Hi teso rati ra voninen te xeihen nan e tehur rat his te merereen rani .
27005021	Latehol rati tehe reling moletin xil , e nenemien nan temei texoni vuran tei tang . Xi teti tetel dongki reran xil , e di tea husmunae texoni buluk xil . Xi tepat e valkesao e nin di tesal e tenben . Xi tetat temak tetuxoh melele xa xi tenem kila xa Hi te Xeihen kestang di milaxat sen ut xil vus e ut etan e mikila ihosei moletin tova xa xi ien bei tengan vasa lelaxatien teni mini .
27005022	“ E xouk , o Belsesar , xa obe natnali , neta sav xa okil kuh holesok xil ak , e otapol ni nenemien nam ti vahe tan .
27005023	Xouk iaxa di opet rat xouk tasom obe nesao oleli Hi te ut nesao . Xouk oleh kap te uaen e pesin xil xa labe gol lamei , xa lateleh rerat xil ra Nim Eo na Hi . Di , xamim vus di mumun en : xouk , vat nam xil , atou nam xil , e atou sav nam xil mun mumun en . E melele xa di mupol ni mak , xamim di mupet rat hi namim xil xa be nanao tang xa lapol ni xil ni gol , silva , brons , aean , liei e hat . Hi xil ak labe hi votei xil xa lasakras laketeh , lasakras lateong , e latakil ti neta . E xouk , otamerere ni Hi ti xa meulien e kakaoen nam de pe hen kestang .
27005024	“ Vengan xa otepol ni temak , ma Hi tesa he moletin ak tengan mei vatis sepinien xil ak .
27005025	Tisen ak , sepinien teni mak :  MENE , MENE , TEKEL , PERES
27005026	E koute teni mak : Mene - koute teni be ' vulien ' . Hi tevuli xat melengien xil te lelaxatien nam , e tesak ni mei tetuxoh hoxalite teni .
27005027	Tekel - koute teni be ' sikel ' . Xi tesikel ni xouk e tekameti xa xouk otapin ti pe meten .
27005028	Peres - koute teni be ' setien ' . Hi teseti lelaxatien nam e tesa ni sung mi mol-Mid xil e mol-Persa xil . ”
27005029	Vatakes , Belsesar misemae ni moletin te polien nan xil tengan lasing kuhi ni Daniel ni eising tei xa bos na suv toto xil kestang . Di , lasoxolen sen tei te merereen xa be gol de hiraen . Di , pol ni Daniel mei be nesao mu ni moletin xil vus te kantri . Suv toto del ninen kestang , lube nesao mu luli .
27005030	Di , e vongien nen tak , latehas vin Belsesar , suv toto tahal Babilon .
27005031	Di , Derias tahal Mid , xi nggur xoles voninen , e mei milaxat kantri ak . Huram na Derias tehe hanutap tol e lu mun (62) melele xa mei tehe suv toto .
27006001	Melele xa Derias mei tehe suv toto , xi tehosei minista nan xil latehe handred tei e hanutap tei mun (120) tengan lilaxat rute xil vus xa di pe hen .
27006002	Di , xi tehosei Daniel tetel xat moletin lu mun tengan latihe vat na minista xil ak tengan latipol e rin na suv toto Derias e latilaxat kuh holesok xil vus nan tengan xi nanexo pupu ti ve neta tova .
27006003	Tavehi ti , moletin xil vus latepusi xa polien na Daniel tehos mak mu teli polien na vat sav xalu e na minista sav xil mun vengan xa ninin xa bos teta en . Ma suv toto Derias tehit bos xa iling Daniel tengan ilaxat rute xil vus xa di pe hen .
27006004	Tesak ni vat xalu e minista sav xil latenem tesa ni Daniel e latesak tengan lakamet neta tova xa di pol ni misa e polien nan . E latesakrasi , vengan xa Daniel , polien xil vus nan temal tevi , e di tepol vuol ni polien nan xil e tenapol ni ti neta vasa .
27006005	Di , vatei eilep xil ak labiteni mi xil labit , “ Xir rasakras rakamet rin tova xa Daniel vapol ni vasa . E xos rikila rital xati ixo rin taxa di nggusil xat rae xil na Hi nan . ”
27006006	Ma xil laba lapus suv toto e labiteni mini labit , “ O suv toto Derias xa hisom be nesao xa be nesao , meulien nam ita vehakut .
27006007	Xamem vus xa otehosei xamem mei di mapol nggoni eilep na moletin nam xil , mamei e nenemien tei . Xamem mabit vahos mak mu xosxa xouk , suv toto , uling xat rae tova tengan moletin xil vus limot e lisis minuk kestang ituxoh aveti tei . E xosxa moletin tova imot mu isis mi hi sav tei , ma liso ni ihe vul ma laeon xil .
27006008	O suv toto , xosxa umaen ni , ma masisuk tengan utis nenemien ak mei ihe rae tei e utis xat hisom ita en . Imak , ma nggusil sexien te rae nar xil tahal Mid e Persia , moletin ti vari nahiles rae ak mu nahur rati . ”
27006009	Ma suv toto Derias maen ni e midis xat rae ak e midis hisen da en .
27006010	Melele xa Daniel milongeong usil rae ak , xi dilomun be nim man e ba be vontoen tei xa de nesao . E rute ak , xi ba mitingeiril be tan sangas visal windo xa miketeh momal ni Serusalem , e misis e di memes Hi . Vatol e melengien tei , xi di pol ni mak , nggoni ngan taxa di pol vehakut ni .
27006011	Di , elu na Daniel xil labituei laba , e lakameti xa Daniel di misis mi Hi nan ve tutouen .
27006012	Ma xil vus ladilomun labe visal suv toto e lasisi e rin te rae nan labit , “ ! O suv toto ! ? Reitin , xa xouk otetis hisom tete rae tei xa bit moletin xil ti lisis minuk kestang ituxoh hoxalite te aveti tei ? E xosxa ngan ak be reitin , ma moletin tei xa misis mi hi sav tei mu moletin sav tei e melengien xil ak , ma liso ni ihe vul ma laeon xil . ” Ma suv toto bit rilomun ni mi xil bit , “ ! Io ! Rae ak da e lasakras lavilhilesi nggoni sexien te rae xil tahal Mid e Persia . ”
27006013	Di , labit rat Daniel mini labit , “ Daniel , ngan Sudah xa latehur rati ra voninen , xi di minem mele ni xouk , suv toto , e tahusil rae nam ti xa otetis hisom teta en . Xi di ni ngan taxa di misis mi hi nan vatol e melengien tei . ”
27006014	Melele xa suv toto milonge mak , xi minexo pupu . Ma di misak tengan vakamet suse tova xa vatutou ni rin na Daniel . Xi di misak tengan vateh meulien en ba duxoh melele xa eai ba minu .
27006015	Di , elu xil na Daniel ladilomun lamei visal suv toto e labiteni mini labit , “ O suv toto , okila ngamu xa nggoni sexien te rae xil tahal Mid e Persia di biteni , moletin tovuol mikila vahiles rae tei xa suv toto teling xati . ”
27006016	Ma suv toto misemae tengan latel Daniel vamei . Di , laso ni be vul ma laeon xil . E xi biteni mi Daniel bitene , “ Ieok bei pupu xa Hi nam , xa di omot mini vehakut , xi iaxa mei iteh meulien e xouk . ”
27006017	Di , lapo hat tei xa mahulong e lasikoe xol puiteh te vangavul ak ni . Di , laling tan xa pili mikapis xol hat ak tengan vavil xati . Di , suv toto , del eilep nan xil mun , lasi mele ni ring nae xil en . Ngan ak pisen ni xa moletin ti vari natal rat Daniel .
27006018	Di , suv toto dilomun be nim man . E xi ien ti tavei vaanian , e ien ti tavei moletin tova mun vamei vasa sien mini . E vongien ak , xi misakras vapat .
27006019	Di , makoe roroh tamu , suv toto mea e mitamanon be vangavul ma laeon xil .
27006020	Melele xa xi be sangas visal vul ak , mikei del nenexoen bit , “ ? Daniel , moletin te polien na Hi xa meul , omeul tamu ? ? Hi nam xa di omot mini vehakut , xi tehur xeihen tepin tengan vasikoe xolok ra laeon xil ? ”
27006021	E nggo vangavul ak , Daniel misepin bit , “ O suv toto , xouk uta vehakut .
27006022	Hi navan misil masxaxa tei nan bemei tekoe xol vulonge laeon xil ak . Misak ni xil latavas nou ti vengan xa xi pusi xa namese tang pe meten . E suv toto , natnapol ni ti neta vasa vaha xatuk . ”
27006023	Melele xa suv toto milong rae na Daniel , xi memaal pupu ven , e misemae tengan lilihi rat Daniel ra vangavul ak . E melele xa ladal rati , lapusi xa neta ti vari tenaxula vengan xa xi tenesi e Hi nan .
27006024	Di , suv toto misemae tengan lital xat moletin xil vus xa latsepin tesa teha xat Daniel . E laso xil vus , del atou nae xil e horamue nae xil mun labe vul ma laeon xil . E melele xa latnatuxoh tan ti mu , laeon xil labut xat xil e langar vuvul si xil .
27006025	Di , suv toto Derias midis sepinien ak mikapis ba mi kantri xil vus e ut etan , mi hisit moletin xil vus , e mi ngan xil xa di lasepin ni sepinien sav xil . E tisen nan tehiteni temak :  Hosien e tomat iti mi xamim .
27006026	Nasemae ni xa moletin xil vus te kantri xil xa di pe heok , limerere ni Hi na Daniel e ulixil ikan ni .  Vengan xa xi be Hi xa meul e ita vehakut ha vuma ... da tuok . Moletin ti nasakras napangei lelaxatien nan , e ihe suv toto na moletin xil vus ha vuma ... navus ti .
27006027	Xi di dutou ni moletin xil e di miteh meulien e xil . Xi di pol ni merekel xil e sexien sav xil xa tellep e ut nesao e ut etan . Xi vari iaxa teteh meulien na Daniel ra xeihen na laeon xil . ”
27006028	Ma Daniel temeul e tepus hosien e melengien xil xa Derias tehe suv toto , e melengien xil mun xa Saeros tahal Persia tehe suv toto .
32001001	E tan tahal Isrel , provet tei da en , hisen Siona , nat Amitai . Vatei , Iahova misepin mi bit ,
32001002	“ Utemanon uhe taon xa mahulong tahal Nineva , e usel xat moletin xil xa ladi en . Uhiteni mi xil xa sexien nae xil pupuru pupu pe metok . ”
32001003	E Siona , ien ti tavei vahusil suse xa be ist tengan ha vasa sepinien na Iahova mi xil . Mak , ma xi biles be wes e suse sav tengan valesae rani . Ba duxoh pasis te taon tahal Sopa , e rute ak , xi mikamet tuturil tei xa di labue xat xi tengan vahe Spen , kantri tei xa be sotin pilei mak e rin xa wes . Ma xi minggal suse nan , e be tuturil ak del boskru xil nen . Di , tuturil ak miloh tengan vahe Spen del Siona xa di milesae ra Iahova .
32001004	Melele xa tuturil ak di miloh ba , Iahova pol ni vatiang mu e tas misa xa misa . Sangas tuturil ak vamahoe lel .
32001005	Boskru xil ulixil mikan pupu , e xil kekes di ladak kes hi nae xil tengan lasa tutouen mi xil . Di , laleh rat holesok xil xa ladi vangit tuturil e laso ni be tas tengan vapol ni tuturil ak vameit mu . E Siona , xi ba be vangit tuturil ak , ba pat e por sae .
32001006	Melele xa vatihos be vangit tuturil ak , mikamet Siona ma biteni mini bit , “ ! Ei ! ? Veneh ma di opat mak ? Tamea , e usis mi hi nam ve tutouen . Xos xi iaxa mikila en isae e xir e iteh meulien e xir . ”
32001007	Di , boskru xil lamei vituei e laling nenemien nae tengan lilihi hise xil tengan lakameti xa visi e xil di milihi an tesa ak ba xat xil . E melele xa lapol ni , lalihi his Siona .
32001008	Ma ba lasepin mini labit , “ ? Ei , uhiteni mi xamem , veneh ma an tesa ak di bas xir ? ? Polien eah iaxa xouk di opol ni ? ? Xouk onggo kantri xave e moletin nam xil labe hisit moletin eah ? ”
32001009	Ma Siona biteni mi xil bitene , “ Inou nabe man Isrel tei e di namot mi Iahova , Hi te ut nesao xa tepol ni tan e tas . ”
32001010	Di , Siona bit rat xi mi xil bit xi di milosae rani . Melele xa boskru xil lalonge mak , ulixil mikan pupu ma lasel mini labit , “ ? Veneh ma xouk otepol tesa pupu temak ? ”
32001011	E melele xa lapusi xa vatiang di bemei nggeih pilei mu , lasis Siona labit , “ ? Uhiteni mi xamem , mupol ni itep minuk tengan isak ni an tesa ak ihe tan ? ”
32001012	Ma Siona bit rilomun ni mi xil bitene , “ Mupo nou e muso nou nihe tas . Melele xa mupol ni imak , ma tas mei ihos rilomun . Nakila xa vatiang ak bas xir mak venou . ”
32001013	E boskru xil iexil ti tavei tengan laso Siona vahe tas . Misak ni xil lasak tengan lavalis ni tuturil ak vahe ut , e lasakras vengan xa tehe xil mei labe tellep mu e vatiang mei nggeih pilei sung .
32001014	Ma di , xil ladak kes Iahova labit , “ O Iahova , masis minuk li xa onasa longpangasien ti mi xamem ve maten na moletin xai . Reitin , onahas xamem ti li vengan xa xouk , Iahova , otepol ni holesok xil ak testal texo hem e tehusil lingxatien nam kestang . ”
32001015	Di , lapo rat Siona e laso ni be tas . E vatakes , tas mei bos rilomun .
32001016	Melele xa boskru xil lapusi mak , lamerere ni Iahova himetu . Ma lasa sanien eo tei te memesien mini e xil kekes lapol ni hitxatien nae xil dela .
32001017	E e rin na Siona , Iahova misil meseo tei xa mahulong mei miromi . E Siona tamat ti , xi meul tang de vang meseo ak melengien tol .
32002001	Melele xa Siona de vang meseo ak , xi misis mi Iahova , Hi nan , bit ,
32002002	“ O Iahova , natelong pangas nou pupu ma natekei tehat minuk li , e xouk oteteong ni nou e otetutou ni nou . Melele xa natenemi natehit di nabe von maten , natetak kesuk , e xouk oteteong ni nou li .
32002003	Xouk oteso nou natehe mesavuol e natemarir natehe huinep te tas . E inggak , tas teta xol nou e tehe xil mun latekilkiles ni nou .
32002004	Natenemi natehit otesil rat nou natehe relinguk . E ieok tehei tengan nipus ti mun Nim Eo nam .
32002005	Tas texa xol nou , natemarir natehe tan e lulum te tas tevar xat vatuk .
32002006	Natehe tan teha vuma ... natetuxoh vatit hu xil xa ladi pe tas . Natelonge lehit ngan xa latevar xat nou e von maten e nateta tuok . E xouk Iahova , Hi navan , otemei sung otehur rat nou rilomun ra pe tas ak tengan nameul .
32002007	O Iahova , melele xa natelonge sangas xa meulien navan ha vavus , natenem rilomun ni xouk . Natesis tehat minuk , e otelong nou e Nim Eo nam .
32002008	Ngan xil xa di lamot mi nanao votei xil , xil di lastokovein xouk xa obe vatit hosien nae .
32002009	E inou , ti nikikei minuk itel memesien , e nisa sanien eo tei ihat minuk . Naha xa natehit xati minuk tengan nipol ni , nipol sen ni . O Iahova , xouk kestang di oteh meulien e moletin . ”
32002010	Di , e melele xa Siona misis bus , Iahova misemae ni meseo ak , ma ba , miluh rat Siona ba be suvien .
32003001	Iahova misepin vatei mun mi Siona bit ,
32003002	“ Uhe taon xa muhulong tahal Nineva , e uhit mesen sepinien xa nisa ni minuk mi xil . ”
32003003	Ma Siona milong xat Iahova e ba be Nineva . Taon tahal Nineva be mahulong pupu . Xosxa moletin de rin tei e minemi bit vahe rin sav , xi ikakao melengien ihe tol vari .
32003004	Ma Siona ba be taon ak e mikakao en melengien tei . Di , melele xa de hilaep xati te taon ak , xi mikei ba ni moletin xil bitene , “ Melengien be hanutap lu (40) sutang di tengan Hi ihu len vari ni taon ak tahal Nineva . ”
32003005	Melele xa moletin xil tahal Nineva lalonge mak , laneket e sepinien na Iahova . Ma labithiteni tengan moletin xil vus , ngan xil xa latellep ha ituxoh ngan xil xa latereli , lihal ni anien e lising ni talmusu xil tengan lipisen ni xa lalonge misa ve tesaen xil nae .
32003006	Melele xa suv toto tahal Nineva milongeong ni usil naha xa Siona di tehithiteni , milonge misa pupu . Ma mitamea ra hor nan e mileh rat eising hos xil nan . Di , mising ni talmusu xil tang e ba midotan de husupang xil .
32003007	Di , misemae ni tengan latis mesen rae nan ak iha mi mol-Nineva xil vus tengan ti lihusili xa bit : Ngan ak be rae na suv toto del eilep nan xil . Moletin xil vus itel vongoro sae xil mun linakar pis ti anien e linamu ti oei .
32003008	Moletin xil vus itel vongoro sae xil mun lising ni talmusu xil e ti litak kes Hi ve esaeen nan . Xil lihiles ra tutuen nae xil e sexien tesa nae xil mun .
32003009	Melele xa ripol ni imak , ma xos Hi nasa ti mun pangasien namei xat xir . Xos xi ikila ihiles nenemien nan e nahu vin xir ti natel ekaten nan xa nggeih pupu . ”
32003010	Melele xa Hi miketeh pus naha xa latepol ni , e pusi xa latehiles ra sexien tesa xil nae , xi biles nenemien nan e tasa pangasien ti mun mi xil vaxoni ngan xa tehiteni .
32004001	Melele xa Siona pusi xa Iahova en misae e mol-Nineva xil , xi milonge misa e ien mikat pupu .
32004002	Ma xi misis mi Iahova bit , “ O Iahova , melele xa nada tamu e tim savan , nakila ngamu xa xouk upol ni imak . Mak vari iaxa natelesae natehe Spen . Natekila xa xouk obe hisit Hi tei xa di opisen eheien e esaeen mi moletin xil . Xouk di onggur xat ekaten nam e di opisen hosien nam mi moletin xil . Vehakut di obiles nenemien nam tengan onasa pangasien ti mi moletin xil .
32004003	! O Iahova , taxeak , uhur rat meulien navan ! ! Vahit namat vahos mak mu vali ngan nameul nada xiak ! ”
32004004	E Iahova bit rilomun ni mini bit , “ ? Onemi obit momal tang tengan ti iem vakat vamak ? ” E Siona tavit rilomun ni ti sepinien mini .
32004005	Di , Siona be reling taon ak e ba dotan e rute tei xa be ist xa mikila vapus taon tahal Nineva . E inggak , xi pet horao tei e dotan de paen vengan xa bit vapus ti mu naha vaxul mi taon ak .
32004006	Di , Iahova misak ni uval tei meul katen usil horao xa Siona tepeti tengan vahe memal man e vapol ni xi nalonge ti mun nasa . Ma melele xa Siona pusi , xi besi xi ven .
32004007	E visuvong nen , melele xa ut milan , Hi misa vueang tei mei mingas uval ak , ma uval ak mat .
32004008	E melele xa eai bemei nesao , Hi misa vatiang tei nggo ist xa mitin . Eai minggasil e vat Siona ma ven memel . Ma xi ien bei maten e biteni bit , “ ! Vahit namat vahos mak mu vali ngan nameul nada xiak ! ”
32004009	E Hi biteni mini bit , “ ? Onemi obit momal tang tengan ti iem vakat vamak ve uval ak ? ” E Siona bit , “ ! Io ! Momal tang tengan nalonge vamak . ! Ieok mikat pupu ve rin ak ! ! E vahit namat , vahos mak mu ! ”
32004010	Ma Iahova biteni mini bit , “ Uval ak meul bemei nesao e vongien tei tang , e mat e vongien sav . Xouk otapol ni ti neta ven , e tave xouk ti iaxa opol ni vameul . Tave ti neta xa mak , e xouk iem misae pupu ve maten nan .
32004011	? Ma midep ? ? ? Tamal ti tengan inou nipisen esaeen navan mi moletin xil tahal Nineva ? ? ! Ngan xil xa di lameul e taon ak lali taosen be handred tei e hanutap tei mun (120,000) e latakil ti vari neta xa bos e neta xa misa ! E vongoro xil mun xa ladi en labe holu pupu . Siona , momal tevi tengan ieok vasae e meulien na moletin xil ak . ”
40001001	Ngan ak be vatimol xil na Iesu Kristo , xa tehe tei e vatimol na suv toto Deved tetiamu , xa tehe tei e vatimol na Ebraham tetiamu .
40001002	Ebraham , xi tehe tame Aesak , xa tehe tame Siekob , xa tehe tame Sudah tetel tuneli xil .
40001003	Sudah , xi tehe tame Peres xal Siera , xa ninexalu Tamar , E Peres , xi tehe tame Hesron , xa tehe tame Ram .
40001004	Ram , xi tehe tame Aminatap , xa tehe tame Nashon , xa tehe tame Salmon .
40001005	Salmon , xi tehe tame Boas , e ninen Rehab , E Boas tehe tame Obed , e ninen Rut . E Obed tehe tame Tiese ,
40001006	xa tehe tame suv toto Deved .  Suv toto Deved , xi tehe tame Solomon , e ninen tehe tunau na Uraea .
40001007	Solomon , xi tehe tame Rehoboam , xa tehe tame Abitsa , xa tehe tame Asa .
40001008	Asa , xi tehe tame Sehosevat , xa tehe tame Sehoram , xa tehe tame Usaea .
40001009	Usaea , xi tehe tame Siotam , xa tehe tame Ehas , xa tehe tame Hesekaea .
40001010	Hesekaea , xi tehe tame Manase , xa tehe tame Amon xa tehe tame Sosaea .
40001011	E Sosaea , xi tehe tame Sekonaea e tuneli xil . E melele nen ak , mol-Babilon xil mei latehas tan ni mol-Isrel xil e lateleh rerat xil latehe Babilon .
40001012	Ngan xil sung ak , xil labe avu xil xa latetutou ni melele xa mol-Isrel xil latehe Babilon : Sekonaea , xi tehe tame Seltil , xa tehe tame Serubabel .
40001013	Serubabel , xi tehe tame Apiut , xa tehe tame Eliakim , xa tehe tame Asor .
40001014	Asor , xi tehe tame Sadok , xa tehe tame Akim , xa tehe tame Eliud .
40001015	Eliud , xi tehe tame Eliesar , xa tehe tame Matan , xa tehe tame Siekop .
40001016	Siekop , xi tehe tame Siosep , xa tehe tiramue na Meri , xa tehe nine Iesu , xa latekesi ni Kristo xa Hi tehit xati tehit isa ni imei .
40001017	Mak ma , melele xa labuli vatit avu xil ladi vatimol na Iesu , Ebraham tetuxoh suv toto Deved , lakameti xa latehe hat e le tei (14). E lakameti xa Deved tetuxoh melele xa mol-Isrel xil latehe Babilon , vatit avu xil ak latehe hat e le tei (14). E melele xa mol-Isrel latehe Babilon tetuxoh melele xa Kristo tepot e ut etan , vatit avu xil ak mun latehe hat e le tei (14).
40001018	Ngan ak be tumulen usil naha xa testal tetiamu ni melele xa Iesu Kristo latepesi . Meri , nine Iesu , xi latesikoe xole ngamu tengan mei ihe atou na Siosep . E melele xa lutnati vituei ti mu , latekameti xa Meri teti tuei ni tuvava texo xeihen na Ninin Eo .
40001019	Vengan xa Siosep , tiramue na Meri , sexien nan xil momal pe met Hi , xi tenemi tehit isil rati . E xi en titavei vapol ni Meri vahe unoun pe met moletin xil . Ma xi bit xalu lalitasil e suse xa moletin xil linakil ti .
40001020	E melele xa Siosep di tamu minem usil rin ak , masxaxa tei na Hi Suv mei mistal mini e metuveen tei e biteni mini bit , “ Siosep , tei e vatimol na suv toto Deved tetiamu , ulum nakan ti tengan ovur Meri vahe atou nam , vengan xa tuvava xa di ni nggo xeihen na Ninin Eo .
40001021	Meri iling horamue ak , e xouk uling hisen ihe ' Iesu ' xa koute teni be ' Iahova di miteh meulien ' , vengan xa xi iteh meulien e moletin nan xil ra tesaen nae . ”
40001022	Holesok xil ak mei mistal tengan vapol ni sepinien xa Hi Suv tehiteni texo provet nan mei vahe reitin xa bit ,
40001023	“ ! Muteong kuhi ! Ate-maxoe tei xa takil ti mu tiramue , xi iti ni tuvava tei . Ti , ilingi ihe malohos e liling hisen ihe ' Imanuel ' , xa koute teni be ' Hi di mi xir ' . ” (Aes 7:14)
40001024	Melele xa Siosep milale , xi pol nggusil naha xa masxaxa na Hi Suv tesemae ni mini . Xi nggur Meri be atou nan e ludi vituei .
40001025	E xi tapat ti vatela ba duxoh melele xa Meri miling horamue nan . E melele xa miling horamue ak , Siosep miling hisen be Iesu .
40002001	Iesu , latepesi e metimal tahal Betlehem xa de provins tahal Sudea , e melele xa Herod xa Mahulong tehe suv toto te provins ak . E dutou ni melele xa latepes Iesu en , rut eilep xil langgo ist e lamei e taon tahal Serusalem . Eilep xil ak langgur kilakilen tengan lipus kil naha xa istal e ut etan nggo suse na hitu xil .
40002002	E melele xa lastal e hal Serusalem , lasis moletin xil labit , “ ? Tuvava xa latpesi be suv toto na Siu xil da xave ? Vengan xa melele mateti tamu e ut samem e ist , matepus kila xa hitu nan testal rohon . Ve rin ak , mamei taxeak tengan masa merereen mini . ”
40002003	Melele xa suv toto Herod xa Mahulong milongeong ni , xi minexo pupu del moletin xil vus tahal Serusalem .
40002004	Ma Herod mikes viton vat xil na pris xil del tisa xil te Rae xil na Mosis e misis xil bit , “ ? Kristo xa Hi tehit xati mi Siu xil , lipesi e ut xave ? ”
40002005	Xil labit rilomun ni mini labitene , “ Lipesi e metimal tahal Betlehem e provins tahal Sudea , vengan xa Hi tesepin texo tisen na provet tei nan bit ,
40002006	' Tave ti neta xa metimal tahal Betlehem be hokorong mak mu e metimal savsav xil vus na mol-Sudah xil , e ixo metimal ak , nisak ni suv toto tei mei istal ixo en . Xi ilaxat kuh mol-Isrel xil vus ixoni moletin tei xa di milaxat kuh sipsip san xil . ' ” (Maeka 5:2)
40002007	Melele xa milonge mak , suv toto Herod xa Muholong mikes xuxus ni eilep xil ak tengan lamei visali . Di , misis pilei xil tengan lihiteni mini melengien xati vari xa xil latepus hitu ak testal rohon en .
40002008	Di , Herod misil xil labe Betlehem e biteni mi xil bitene , “ Muha mulang kuhi ni horamue ak . E melele xa mukameti , mutilomun mei muhiteni minou tengan xa inou mun niha nimot mini . ”
40002009	Melele xa eilep xil ak lalong sepinien na suv toto , laba tengan lakamet horamue ak . E melele xa di langgusil suse nae laba , hitu xa latpusi tetiamu melele xa lateti tamu e ist mistal rilomun . E melele xa lapus hitu ak , labesi xil pupu . Hitu ak diamu ni xil ba da kat e rute vari xa horamue da en .
40002010	
40002011	Ma melele xa labe nim , lapus horamue del ninen Meri . E melele xa lapusi , latingeiril e lasa merereen mini . Di , laleh rat sanien hos nae xil e lasa ni mini . Xil lasa gol , forangkansen , e mir .
40002012	E vongien , Hi misep xol xil nggo metuveen tei xa linatilomun ti mun linave visal Herod . Ma xil langgusil suse sav ladilomun labe tim sae .
40002013	Melele xa eilep xil ak ladilomun laba , masxaxa tei na Hi Suv mei mistal mi Siosep nggo metuveen tei e biteni mini bitene , “ ! Tamea ! ! Temanon , hur horamue xal ninen , e mutlesae muthe Isip ! Mutiti rute ak ituxol melele xa inou nihit mutilomun en . Upol ni imak vengan xa , navehi ti , Herod ilang ves horamue ak tengan vahas vini . ”
40002014	Misak ni , e vongien nen tak , Siosep mea po horamue , e del ninen , latlesae latbe kantri tahal Isip .
40002015	Latodi rute ak ba duxoh melele xa suv toto Herod xa Mahulong mat . Ngan ak mistal tengan vapol ni sepinien na Hi Suv xa tehiteni texo provet Hosea mei mistal be reitin xa bitene , “ Nakes natuxoli imea ra hal Isip . ” (Hos 11:1)
40002016	Melele xa Herod minem kila xa eilep xil tahal ist lateluvosi , ien mikat pupu . Ma , misemae ni moletin xil te vaeen nan tengan lihe metimal tahal Betlehem e ut xil mun xa di sangas tengan ha lihas malohos xil ngasen xa huram nae lu e be tan . Herod pol ni mak nggusil melele xati xa eilep xil tahal ist latehiteni mini xa hitu ak testal kokot en .
40002017	Ngan ak mistal tengan vapol ni sepinien xa Hi Suv tehiteni texo provet Seremiah mei mistal be reitin xa bitene ,
40002018	“ Moletin xil tahal Rama lalong neta tei , lalong isien tei xa nggeih di mistal . Resel di midang pupu ve horamue nan xil xa lamat . Ien ti tave tengan moletin ti napet rat nenemien nan , vengan xa horamue nan xil latovuol mun . ” (Ser 31:15)
40002019	Melele xa xatel latdi tamu e kantri tahal Isip , Herod xa Mahulong mat . Ma masxaxa tei mei mistal mi Siosep nggo metuveen tei
40002020	e biteni mini bitene , “ ! Tamea ! ! Utel horamue xal ninen mutdilomun mutihe tan na mol-Isrel xil , vengan xa ngan xil xa latehit lihas vin horamue ak , lalel tuei . ”
40002021	Ma , Siosep mitamea , del horamue xal ninen latdilomun latbe Isrel .
40002022	E melele xa Siosep milongeong ni xa Arkelaos nggur vonine tamen , Herod xa Mahulong , mei be suv toto te provins tahal Sudea , xi ulin mikan tengan lathe rute ak . E Hi mun misel xati nggo metuveen tei tengan latnava ti Sudea . Ma latbe provins tahal Kaleli
40002023	e latdi rute ak e taon tahal Nasaret . Ngan ak misak ni naha xa Hi Suv tehiteni texo provet xil mei mistal be reitin xa bitene , “ Likesi ni ngan Nasaret tei . ”
40003001	Huram holu mei mitavi , e moletin tei ba di uruvuol e provins tahal Sudea , hisen Sion . Xi di baptaes ni moletin xil e di bithiteni bit ,
40003002	“ ! Muhiles ra tesaen namim xil , vengan xa Hi Suv dat sangas vis xamim e bit mei vahe Suv Toto e meulien namim !
40003003	Xi vari be ngan xa Hi tesep usili texo provet Aesea melele xa bit , “ Lalong rae tei mistal e uruvuol xa bit , ' ! Musak mesen suse na Suv ! ! Mupol ni suse nan imal ! ' ” (Aes 40:3)
40003004	Sion , eising nan lapol ni ni hil kamel e mituatu ni mavulut hilbe buluk . Anien an be kelmenamen e hani .
40003005	Moletin xil hao di lateha tengan lateong ni . Rute langgo taon tahal Serusalem e rute sav xil mun langgo ut sav xil e provins tahal Sudea . E ngan teisav xil mun , langgo rute xil sangas ni Oeisal Sodan .
40003006	E melele xa lapusi , labit rat tesaen nae mini , e Sion baptaes ni xil e Oeisal Sodan .
40003007	Farasi e Sadusi xil holu mun lamei visal Sion tengan vabaptaes ni xil . E melele xa Sion pus xil , misepin nggeih mi xil bitene , “ ! Xamim munggoni vanut tetal sasa xil xa di langas vin moletin xil ni vulonge ! ? Visi misel xat xamim tengan mulesae ra longpangasien xa Hi isa ni mi moletin xil te ut etan ?
40003008	Bos mak mu xa itiamu , mupol ni sexien xil xa ipisen ni xa mubiles ra tesaen namim xil ngamu .
40003009	E munanenemi ti munahit mutit ihos vengan xa Ebraham be vatit avu namim . ! E-e ! Nabiteni reitin mi xamim , Hi ikila isak ni hat xil ak mei lihe moletin xil xa labe vatimol na avu Ebraham .
40003010	Taxeak , akis mese tuai e vatit vatiei xil vus . E ngan xil xa latahur huit hosien ti , lite rat xil e liso ni ihe upang .
40003011	“ Inou nabaptaes ni xamim ni oei tang tengan vapisen ni xa mubiles ra tesaen namim , e ngan xa itutou ni nou , xi ibaptaes ni xamim itel xat Ninin Eo e upang . Xeihen nan mili navan , e natapin ti tengan name slev nan e naleh sandal nan .
40003012	Xi bue xat xi ngamu tengan vaseti moletin xil vus . Xi ipol ni ixoni moletin tei xa po savel nan e di miso rerat utut uit ra valite . Utut uit xil xa labos , ileh viton ni ha ilingi e nim nen , e valite xa misa , itin ni ni upang tei xa mahulong xa misakras vamat . ”
40003013	E melele nen ak , Iesu nggo provins tahal Kaleli e xi mun bemei e Oeisal Sodan tengan Sion vabaptaes ni .
40003014	E melele xa Sion pusi , misak pisi tengan vahiles nenemien na Iesu bit , “ ! E-e ! ? Xouk di omei visal nou veneh ? Momal tengan xouk ubaptaes ni nou vengan xouk obe eilep mili nou . ”
40003015	E Iesu bit rilomun ni mini bit , “ Bos xa ubaptaes ni nou taxeak . Vengan xa , imak , ti ralipol ni holesok xil vus xa imal pe met Hi . ” Misak ni , Sion maen ni , e baptaes ni Iesu .
40003016	E melele xa Sion baptaes ni Iesu bus , Iesu mea ra oei . Vatei takes , tilang hat misaha , e xi pus Ninin na Hi mingga merau nggoni mae e mei dotan en .
40003017	E rae tei mistal nggo ut nesao bit , “ Ngan ak be Natuxoli reitin xa eheien navan di en . Inou nabesi nou pupu ven . ”
40004001	Melele xa Iesu baptaes bus , Ninin Eo dela be uruvuol tengan vahur sakpisien vaxo he Temat .
40004002	Di e uruvuol e di bal ni anien . Melengien hanutap lu (40) mei mitavi , e mae nggati tova tang .
40004003	Di , Temat xa di misak pis moletin xil bemei visali . Xi biteni mi Iesu bit , “ Xosxa reitin xa obe Nat Hi , ma usemae ni hat xil ak tengan lihiles mei lihe beret am . ”
40004004	E Iesu bit rilomun ni mini bitene , “ ! E-e ! Ninapol ni ti , vengan xa Vanuvei Eo biteni bit , ' Moletin misakras vameul e anien kestang . Xi di meul e sepinien xil vus xa mistal nggo vulonge Hi . ' ” (Dut 8:3)
40004005	Di , Temat nggur Iesu lube Serusalem , taon eo na Hi . Xi miling Iesu misoh e ut tei xa be nesao pupu e taep te Nim Eo .
40004006	E melele xa ludi nesao , Temat biteni mini bit , “ Xosxa reitin xa obe nat Hi , hut ihe tan . Vengan xa Vanuvei Eo na Hi biteni bit , ' Iahova misemae ni masxaxa nan xil tengan lilaxat kuh xouk . Xil lipo xatuk ni hexil , tengan xouk unatun lem ti e hat . ' ” (Sam 91:11-12)
40004007	E Iesu bit rilomun ni mini bitene , “ ! E-e , ninapol ni ti ! Vengan xa Vanuvei Eo biteni mun bitene , ' Munasak pis Iahova ti xa be Hi namim tengan mukameti xa xi di mi xamim . ' ” (Dut 6:16)
40004008	Di , Temat nggur Iesu lube vathu tei xa be nesao xa be nesao . E rute ak , pisen kantri xil vus te ut etan mini e neta xil xa bos di en .
40004009	Xi biteni mini bit , “ Holesok xil vus ak , nisa ni minuk xosxa utingeiril tang e umot minou . ”
40004010	E Iesu bit rilomun ni mini bitene , “ ! Setan , he reling nou ! Ninapol ni ti vengan xa Vanuvei Eo biteni bit , ' ! Umot mi Iahova xa be Hi nam e uteong xat xi kestang ! ' ” (Dut 6:13)
40004011	Di , Temat be relingi , e masxaxa xil mei ladutou ni .
40004012	Melele xa Iesu di tamu e uruvuol , milongeong ni xa Herod Antipas , xa be suv toto te provins tahal Kaleli , xi tetal xat Sion Baptaes e teso ni tehe nim te xeih . Ma , Iesu dilomun be provins tahal Kaleli .
40004013	E xi tave ti mun metimal tahal Nasaret , xi ba sung di taon tahal Kapaniam xa be sangas ni Oei Kaleli . Taon ak de tan na vatimol na Sebulon xal Navtali tetiamu .
40004014	Ngan ak mistal tengan vapol ni naha xa Hi tesepin ni texo provet Aesea mei mistal be reitin xa bit ,
40004015	“ Nanggur longeongen tei ba mi moletin xil xa ladi e tan na vatimol xil na Sebulon e tan na vatimol xil na Navtali . Longeongen ak iha mi ngan xil xa ladi sangas ni Oei Kaleli xa de ist ni Oeisal Sodan . Reitin , iha mi moletin xil tahal Kaleli , e rute xa ngan xil xa latave Siu ti lapolu en .
40004016	Ngan xil xa ladi e maluxoluken te tesaen , xil lipus miehen na Hi xa mahulong . Reitin , moletin xil xa lalonge , tetiamu lateti pe mamal te maten , e taxeak , xil lipusi xa ut milan sung xiak . ” (Aes 9:1-2)
40004017	E melele nen ak ba , Iesu ba di bithiteni mi moletin xil bit , “ ! Muhiles ra tesaen namim xil , vengan xa Hi Suv dat sangas vis xamim e bit mei vahe Suv Toto e meulien namim ! ”
40004018	Vatei , Iesu mikakao nggusil seri Oei Kaleli . E melele xa mikakao ba , pus timue lu xa di luso net nalu be oei . Hisealu Saemon (xa laling hisen tei mun be Pita) e Andriu (xa be tunali) , e lube moletin tesar meseo en .
40004019	E Iesu biteni mi xalu bit , “ Lumei luhusil nou . Xosali di mulihi meseo xil tang , e inou nisak ni xamil mulihi moletin xil . ”
40004020	Vatei takes , lustokovein net xil nalu e lunggusili .
40004021	E melele xa latkakao latoba , Iesu pus timue lu mun , hisealu Tiemes xal Sion , xa lube nat Sepeti . Ludi bot del tamealu e di latdil pilei ni net natel xil . E melele xa Iesu mikes xalu ,
40004022	vatei takes , lube reling bot e tamealu , e lunggusil Iesu .
40004023	Melele xa Iesu mikes moletin hat ak bus , latnggusili e labe rute xil holu e Kaleli . E rute xil vus xa laba en , Iesu pispisi ni moletin xil e nim te pispisien na Siu xil . Xi di bithiten longeongen hos xa Hi di bemei tengan vahe suv toto na moletin nan xil , e di dal rerat meseien xil vus ra moletin xil .
40004024	E longeongen usili mikapis e provins tahal Siria mun . Misak ni , moletin xil te rute ak laleh ngenexil xa lamesei ni meseien savsav xil : ngan xil xa tenbexil pangas , ngan xil xa ninin tesa xil ladi e xil , ngan xil xa lamermesil , e ngan xil mun xa rut tenbexil mat . Laleh xil lamei visal Iesu e xi midal rat xil vus ra meseien nae .
40004025	E melele xa Iesu mikakao , vanut moletin xil holu langgusili . Xil langgo provins tahal Kaleli e provins tahal Sudea . Langgo taon tahal Serusalem , e provins tahal Dekapolis . E langgo ut xil mun xa lade ist te Oeisal Sodan .
40005001	Melele xa Iesu pus tatit moletin xil xa eilep xiak , xi be nesao e hu tei del moletin nan xil e dotan tengan vapispisi mi xil .
40005002	
40005003	Iesu biteni mi xil bit , “ Tuxolxatien iti mi ngan xil xa lamei vis Hi del he hon tang , vengan xosxa imak , ma xi mei ihe suv toto nae e ilaxat kuh xil .
40005004	Tuxolxatien iti mi ngan xil xa di ladang , vengan xa xosxa imak , ma Hi ipet rat nenemien nae .
40005005	Tuxolxatien iti mi ngan xil xa labe hanmerou e nenemien nae be tan , vengan xa xosxa imak , ma Hi isa rute xil vus e ut etan ihe nae .
40005006	Tuxolxatien iti mi ngan xil xa iexil bei pupu ni tengan limal pe met Hi , vengan xa xosxa imak , ma xi ipol ni mei ihe reitin e meulien nae .
40005007	Tuxolxatien iti mi ngan xil xa esaeen nae di e mosav xil , vengan xa xosxa imak , ma Hi ipisen sexien te esaeen mi xil mun .
40005008	Tuxolxatien iti mi ngan xil xa langgusil xat Hi del nenemien xa memese , vengan xa xosxa imak , ma xil lipus xat Hi ni mete .
40005009	Tuxolxatien iti mi ngan xil xa di laling tomat di mi moletin xil , vengan xa xosxa imak , ma likes xil ni horamue xil na Hi .
40005010	Tuxolxatien iti mi ngan xil xa di langgur longpangasien vengan xa di lapol ni naha xa momal pe met Hi , vengan xa xosxa imak , ma Hi mei ihe suv toto nae e ilaxat kuh xil .
40005011	“ Tuxolxatien iti mi xamim melele xa moletin xil di lasep xar ba ni xamim , di lasa longpangasien mi xamim , e di lasep usil xamim ni luvosen xil hao xa misa pupu vengan xa di munggusil xat nou .
40005012	Reitin , texot sexien nen xil ak , latesa longpangasien teha mi provet xil xa latetiamu ni xamim . E muhesi xamim tang vengan muhur huite teni sung xa ihe eilep e ut nesao . ”
40005013	Iesu misepin rilomun bit , “ Xamim munggoni sol xa lalingi del xat moletin xil te ut etan . ? E xosxa neta xa misak ni sol ak bos be relingi , ma lipol ni mei ihos rilomun itep ? ! Lasakras lapol ni vamak ! Sol xa tavos ti , lasakras lapol ni ti neta ni . Bos tengan liso ni iha e moletin xil ti lihe tan en .
40005014	“ Xamim munggoni laet tei xa di mileluv ba mi moletin xil e ut etan . E nggoni ngan taxa taon tei xa de nesao e hu tei misakras vaxus , neketen namim mun , moletin xil lipus kila .
40005015	Moletin tovuol xa vasahan laet , ti , vaha vaso xati ni pesin tova . ! E-e ! Xi di misoxolen ni de nesao tengan ti ileluv kuhi e vangit nim ve moletin xil xa ladi en .
40005016	Nggusil sexien nen tak , laet te neketen namim ileluv kuhi iha mi moletin xil . Imak , ma melele xa moletin xil lapus sexien hos xil namim , xil ti lipet rat his Hi Tamemim xa de ut nesao . ”
40005017	Iesu pispisi mi moletin xil bit , “ Munanemi ti munahit inou namei tengan naso rerat Rae xil na Mosis e pispisien xil na provet xil vaha . ! E-e , tamak ti ! Natamei ti tengan naso rerat xil . E namei tengan nisak ni naha xa rae xil ak di lasep usili mei ihe reitin .
40005018	Reitin mak nabiteni mi xamim xa holesok xil vus xa di e rae xil na Hi , reitin , mavulut sepinien xil vus xa latetisi misakras vakesae . Vatova , ut nesao e ut etan lalikesae , e sepinien xil na Hi misakras vakesae ituxoh melele vari xa ipol vuol ni polien xil teni .
40005019	Mak ma , ngan xil xa langgur xoteh rae tei takes na Hi xa hokorong tang e lapispisi mi moletin sav xil tengan lipol ihusili , ma , e melele xa Hi te ut nesao mei ihe Suv Toto na moletin xil , xil mei lihe neta sav tang . E ngan xil xa di lalong xat rae xil na Hi e di lapispisi mi moletin sav xil tengan lipol ihusili , xil mei lihe moletin xil xa latellep e melele nen ak .
40005020	Vengan nabiteni mi xamim , xosxa momalen namim pe met Hi nali ti momalen na tisa xil te Rae xil na Mosis e momalen na Farasi xil mun , ma musakras mupus ti rute xa Hi be Suv Toto en . ”
40005021	Iesu biteni mun mi xil bit , “ Xamim mutelonge xa Mosis tesa rae ak mi avu namim xil tetiamu tehit , ' Munahas vin ti moletin , ' (Eks 20:13) e moletin xa ipol ni imak ha lilepisi e lisa longpangasien mini .
40005022	E inou nabiteni mi xamim xa moletin xil vus xa iexil iat tua nae xil , Hi ilepis xil e isa longpangasien mi xil . Reitin , xosxa moletin tei biteni mi tuneli bit , ' vatum tovuol ' , lihur moletin ak ha lilepisi e koten na Siu xil e lisa longpangasien mini . E xosxa moletin tei biteni mi tuneli bit , ' otalang ' , xi di nggusil suse tengan ha ihe Upang xa misakras vamat .
40005023	“ Mak , ma xosxa xouk uha tengan osa sanien nam mi Hi e hor te sanien , e e rute ak , onem rilomun ni neta tei xa moletin sav bit otepol ni mini xa tenamal ti ,
40005024	ustokovein sanien nam iti nga rute ak sangas ni hor te sanien . Ti , uha mu userep rin nam itela . E melele xa userep xamil ivus , utilomun uha e usa sanien nam sung mi Hi .
40005025	“ E xosxa moletin tei bit vahuruk ove kot ve neta ngan xa xi bit otepol ni mini , ma utemanon ha userep rin nam itela melele xa di tamu munggusil suse tengan mulehe von koten . Maxani , xosxa onapol ni ti , melele xa multuxoh kot , xi ilinguk e he moletin te lepisien . Ma moletin ak mikila ilinguk e he polis , e polis mikila ilinguk e nim te xeih .
40005026	Reitin li nabiteni minuk , xouk utat rute ak e osakras ova ha vem vamase ha vuma ... uxal rat vuol ni faen xa lalingi di xatuk . ”
40005027	E Iesu pispisi mun mi xil bitene , “ Xamim mutelonge xa Mosis tesa rae ak mi avu namim xil tetiamu tehit , ' Munakan ni atou mu tiramue na mosav ti . (Eks 20:14)
40005028	E inou nabiteni mi xamim xa melele xa moletin tei xa miteli ngamu pus atou tei e ngguri e nenemien nan tang , e pe met Hi , nggoni ngan xa mikan ni ngamu vengan pol misa tuei dela e nenemien nan .
40005029	Xosxa metom metu isak ni xouk umot e tesaen , ukis rati e uso ni iha . Ihos mak mu xa rut tenbom tang ikesae , ili ngan xa liso sen tenbom xil vus ha ikesae e Upang xa misakras vamat .
40005030	E xosxa hem metu isak ni xouk umot e tesaen , uta xotehi e uso ni iha . Ihos mak mu xa rut tenbom tang ikesae , ili ngan xa liso sen tenbom xil vus ha ikesae e Upang xa misakras vamat . ”
40005031	Iesu pispisi mun mi moletin xil bitene , “ Xamim mutelonge xa Mosis tesa rae tei mi avu nar xil tetiamu tehit , ' Moletin xa bit vastokovein atou nan , isa Setifiket te Silaen mini . Ti , mikila istokovein ni sung . ' (Dut 24:1)
40005032	E inou nabiteni mi xamim xa melele xa tiramue tei mistokovein atou nan , xa tamaen xi ti mi tiramue sav , tiramue ak di pol ni tesaen pe met Hi . Vengan naha xa tiramue ak di pol ni isak ni atou ak ha ihur moletin sav xa be tesaen pe met Hi . E moletin xa nggur atou ak , pe met Hi nggoni ngan taxa di mikan ni atou na tiramue ak . ”
40005033	Iesu pispisi mun mi moletin xil bitene , “ Xamim mutelonge xa Mosis tesa rae tei mi avu nar xil tetiamu tehit , ' Munaluvos ni his Hi ti e sepinien xil namim , e mupol vuol ni naha xa mutehit xati pe met Hi tengan mupol ni . ' (Nam 30:2)
40005034	E inou nabiteni mi xamim xa munasuv xat hitxatien namim xil ti natel his ut nesao , vengan xa rute ak be vontoen na Hi .
40005035	E munasuv xati ti mun natel his ut etan vengan xa be von kaele Hi . E munasuv xati ti mun ni his Serusalem , vengan be taon na Hi xa be Suv Toto .
40005036	E munasuv xati ti mun ni vatumim vengan musakras muviles hilimim tei takes mei vamieh mu vamaluxoluk .
40005037	Mak ma melele xa mubit neta tei , muhiteni tang muhit , ' Io , be reitin , ' mu , ' E-e , tave reitin ti . ' Vengan xosxa musuv xat sepinien namim ni neta tei , ma sexien ak nggo Temat vari tang . ”
40005038	Iesu pispisi mun mi moletin xil bitene , “ Xamim mutelonge xa Mosis tesa rae tei mi avu nar xil tetiamu tehit , ' Xosxa moletin tei purun met moletin sav , ma ngan xil te lepisien lipurun meten . E xosxa moletin tei diroh luh moletin sav , ma xi mun , litiroh luhon . ' (Eks 21:24)
40005039	E inou nabiteni mi xamim xa munasa rilomun ni ti sexien tesa mi moletin tei xa pol misa mi xamim . Mak ma , xosxa moletin tei mei mileves vim metu , umaen ni mun ileves vim meil .
40005040	E xosxa moletin tei mingguruk mube kot ve kaon nam , e nggeih xatuk tengan usa eising nam mini ixo kaon nam , ma umaen ni ihur kot nam te masoh mun .
40005041	Xosxa moletin tei te vaeen nggeih xatuk tengan upo ateli nan ha ituxoh kilomita tei , xouk upoe sung ha ituxoh kilomita ihe lu .
40005042	E xosxa moletin tei dak kesuk ve neta ngan , usa ni mini . E melele xa moletin tei ien bei vahur neta tei nam vahe vuteili tang , onakenin ni ti , e umaen ni tang mini . ”
40005043	Iesu pispisi mun mi xil bitene , “ Xamim mutelonge xa Mosis tesa rae ak mi avu namim xil tetiamu tehit , ' Iemim ihei tuemim xil . ” (Lev 19:18) E , ' Musa ni elu namim xil . '
40005044	E inou nabiteni mi xamim xa iemim ihei elu namim xil e ti musis ve ngan xil di lapurun xamim .
40005045	Ixo sexien ak , mupisen ni xa mube horamue xil na Tamemim xa de ut nesao . Vengan xa xi iaxa di pol ni eai misinasin xat moletin tesa xil del ngan xil mun xa labos . E misak ni us mus tengan vakas naho sa ngan xil xa lamal pe meten e ngan xil mun xa latamal ti .
40005046	? Xosxa eheien nam di mi ngan xil kestang xa eheien nae di e xouk , onemi obit Hi isa sanien tova minuk ven ? ! E-e , tamak ti ! ! Vengan ngan xil mun xa di laleh takis xil di lapisen eheien mi tua nae xil !
40005047	? E xosxa di onggur pilei tumali xil kestang , sexien ak ihos ili sexien na mosav xil itep ? Vengan ngan xil mun xa latakil ti Hi di lapol ni sexien ak .
40005048	“ E xamim , bos xa mumal tevi ixoni ngan taxa Tamemim xa de ut nesao momal tevi . ”
40006001	Iesu pispisi mi moletin xil bit , “ Melele xa mupol ni sexien xil xa Hi di biteni bit lamal pe meten , mulaxat kuh xamim tengan munapol ni ti pe met moletin xil tengan limerere ni xamim ven . Vengan xa xosxa mupol ni imak , ma Tamemim xa de ut nesao nasa ti huite teni mi xamim .
40006002	“ Mak ma , melele xa musa neta ngan mi hoeo tei , munapol ni ti naxoni ngan xil xa lamese nggo hilbexil tang . Vengan melele xa di lasak mesen xil tengan lasa neta tei , xil labe nim te pispispien mu labe suse xil xa mahulong , e di lapol ni moletin te polien nae labui amaru tengan ikes viton moletin xil limei e mei lipus naha xa xil lipol ni e lisa merereen mi xil . Nabiteni reitin mi xamim , xil di tuei langgur huite ve naha xa lapol ni xiak , e linahur ti mun huite teni e ut nesao .
40006003	E melele xa mututou ni hoeo xil , mupol xuxus ni tang e suse xa tua hos namim xil linakil ti vari .
40006004	Imak , ma moletin xil linakil ti tutouen xa di musa ni mi mosav xil . E Tamemim xa pus naha xa moletin xil di lapol xuxus ni , xi vari iaxa isa huite teni mi xamim . ”
40006005	Iesu pispisi mi moletin xil mun bitene , “ Melele xa musis , munapol ni ti naxoni ngan xil xa di lapol ni nggo hilbexil tang . Vengan iexil bei tang tengan lasoh e lasis e nim te pispisien xil mu e seri suse xil xa mahulong tengan moletin xil holu lipus naha xa di lapol ni . Nabiteni reitin mi xamim , xil di tuei langgur huite ve naha xa lapol ni xiak .
40006006	E melele xa musis mi Hi , ihos mak mu tengan muhe nim , mukoe xol puiteh , e musis mi Hi Tamemim xa moletin xil lasakras lapusi . E Tamemim xa di pus naha xa moletin xil di lapol xuxus ni , xi vari isa huite teni mi xamim .
40006007	“ E melele xa di musis , munasepin ti natel sepinien xil holu xa be neta sav tang naxoni ngan xil xa latakil ti Hi reitin . Vengan ngan xil ak di lanemi labit hi nae xil liteong ni sisen nae xil melele xa limangang ihe eilep ni sepinien holu .
40006008	Reitin , munapol ni ti naxoni xil , vengan melele xa mutasis ti mu , e Tamemim mikil vuol ni ngamu naha xa mube tamure ni .
40006009	“ Mak ma , melele xa musis , muhiteni imak , ' Hi Tamemem xa ode ut nesao , hisom be eo e momal tengan musa merereen minuk .
40006010	Masis tengan mei uhe Suv Toto namem e ulaxat kuh xamem . E nenemien xil vus nam istal ihe reitin e ut etan ixoni ngan xa testal ngamu e ut nesao .
40006011	Usa anien li mi xamem ipin te melengien xil vus .
40006012	Onaketeh ti nasa mun mi xamem ve holesok xil xa mapol ni tamal ti . Upol ni ixoni ngan xa xamem mun di maketeh bos rilomun ni ngan xil xa di lapol misa mi xamem .
40006013	Onamaen sakpisien xil te xeih ti namei e xamem , e usikoe xol xamem ra he Temat . '
40006014	“ Xosxa mosav tei pol misa mi xamim e muketeh bos rilomun mini , ma Hi Tamemim mun xa de ut nesao iketeh ihos ni xamim ve naha xa mupol ni .
40006015	E xosxa munaketeh ti navos mi mosav xil , ma Hi Tamemim mun naketeh ti navos mi xamim . ”
40006016	Iesu pispisi mi moletin xil mun bitene , “ Melele xa mubal ra anien ve sisen , munapol ni ti naxoni ngan xil xa di lapol ni nggo hilbexil tang . Vengan xa melele xa labal ra anien , xil di lapol ni valnaoxil mikenu tengan moletin xil lipus kila xa mae nggat pangas xil . Inou nabiteni reitin mi xamim xa xil langgur huite teni ngamu .
40006017	E melele xa mubal ra anien ve sisen , bos mak mu tengan mukas valnaomim e musak kuh hilemim ixoni ngan taxa di mupol vehakut ni .
40006018	Imak , ma mosav xil linapus kil ti xa di mubal ra anien . E Hi Tamemim xa moletin xil lasakras lapusi , xi kestang ipus kila . Reitin , Hi Tamemim xa di pus kil naha xa moletin xil di lapol xuxus ni , xi vari iaxa isa huite teni mi xamim . ”
40006019	Iesu pispisi mi moletn xil mun bitene , “ Munaserep holesok namim xil ti nahe holu e ut etan . Vengan holesok xil te ut etan ak , pepei xil e turara likila lipangei , e moletin te kanen mun mikila ihe nim e ha ikan ni .
40006020	E ihos mak mu tengan muserep holesok namim ihe holu e ut nesao . Vengan e rute ak , pipei xil e turara lasakras lapangei , e moletin te kanen mun misakras vahe nim e ha vakan ni .
40006021	Vengan nenemien namim iti e rute xa di muserep holesok namim xil iti en .
40006022	“ Metemim nggoni laet te tenbemim . Xosxa metemim bos , ma muti e miehen e tenbemim mikila ipol ni sexien xil xa bos .
40006023	E xosxa metemim isa , ma muti e maluxoluken e ti mupol ni sexien tesa xil . E xosxa miehen xa vate xouk be tovuol , ma maluxoluken xa ite meulien nam ihe eilep pupu .
40006024	E Iesu biteni bit , “ Moletin tei misakras vapol mi masta vahe lu (2). Maxani , ien iat tei e ien ihei ngan tesav ; mu nenemien nan iti tei ixeih , e isin ni ngan tesav . Ve rin ak , musakras muhusil xat Hi vatel holesok xil te ut etan .
40006025	“ Ma vengan rin ak be reitin , bos tengan munanexo ti ve naha xa mua ni mu naha xa mumu ni , mu naha xa musing xol tenbemim ni . ? Midep , meulien nar be te anien en tang ? ? Mu tenbexir be tengan taxa ti rasing xole ? ! E-e , tamak ti ! Meulien xa di e xamim bos mili anien e naha xa di musing ni .
40006026	Mupus pis tuman xil xa di langga xolol . Xil latalih ti neta , e lataserep ti anien ae vati e povah mae xil . E tave ti neta xa latapol ni ti , e Tamemim xa de ut nesao iaxa di bangan xil . E pe met Hi , xamim mubos mak mu muli tuman xil ak . Ma mukil kuhi xa xi ilaxat kuh xamim .
40006027	Nenexoen ve neta ngan misakras vaso rin ni haoa tei mun vate meulien namim .
40006028	“ ? Mak ma , veneh iaxa di munexo e rin te eising ? Munem pis hungovae xil xa di lameul . Xil latapol ti e latatil ti eising nae .
40006029	E nabiteni mi xamim xa suv toto Solomon tetiamu , eising nan xil tehos xa tehos , e hungovae xil ak , lasing xol xil bos mak mu lali .
40006030	Hi mising xol hungovae xil ak bos xa bos , tave ti neta xa di lameul usil suse melengien tei takes , di , e melengien sav nen , lameles e lakiri . Di , ladaveas viton ni e laso ni be upang . ? E xosxa Hi di mising xol xil mak , munemi mubit misakras vasing xol xamim vamak ? ! Ei , neketen namim hokorong tova tang !
40006031	Ma munanexo ti ve naha xa muan ni , ve naha xa mumu ni , mu ve naha xa musing ni .
40006032	Vengan hisit nenexoen xil xa mak be na ngan xil xa latakil ti Hi reitin . Vengan Hi Tamemim mikil vuol ni holesok xil vus xa mube tamure ni e meulien namim .
40006033	E ngan xa eilep mak mu iaxa mumaen Hi mei ihe suv toto e meulien namim e mupol ni naha xa momal pe meten . Melele xa mupol ni imak , holesok xil mun te meulien , Hi isa ni mi xamim .
40006034	Ma munanexo ti mun ve neta xil xa mulehi visuvong , vengan mukila munem usili visuvong sung . Vengan sakpisien xil xa muhisu mini xosali , pipin te xosali . Munaleh nenexoen xil te visuvong ti namei nahe te xosali .
40007001	Iesu pispisi mun mi moletin xil bitene , “ Onalepis moletin sav ti tengan opisen tesaen nan xil . Vengan xosxa upol ni imak , ma Hi mun ilepis xouk tengan ipisen tesaen nam xil .
40007002	Vengan Hi ilepis xouk ixo hisit sexien taxa xouk di opol ni mi moletin sav . E sexien xa di osikel ni mosav xil , Hi isikel ni xouk ixoni .
40007003	“ ? Veneh ma di opus kil saxut liei tei xa hokorong tang xa de met tumeli , e otapus kil ti vari merut liei xa mahulong xa de metom ?
40007004	? Veneh ma di osis tumali obit , ' Tua li , maen nou namur rat saxut liei xai ra metom , ' melele xa merut liei tei xa mahulong dat e metom ?
40007005	Xouk di opol ni sexien hos xil nggo hilbom tang . Bos mak mu tengan upo rat merut liei xa da xat metom , ti , uketeh kuhi sung tengan ukila uhur rat saxut liei ra met tumali .
40007006	“ Holesok eo na Hi , munasa ni ti mi kuli xil , maxani , lihiles e linggas rilomun ni xamim . Reitin , munaso holesok xil ti xa bos mi vueili xil vengan lihe tan tang en . ”
40007007	Iesu pispisi mi moletin xil mun bitene , “ Xosxa iem ihei neta ra Hi , usisi , ma isa ni minuk . Reitin , xosxa ulang vesi , ma ukameti . Sisen nam ixoni ngan taxa ti urei puiteh na Hi , ma xi isaha minuk .
40007008	Vengan moletin xil vus xa di lasisi ve neta ngan , xil di langguri ; ngan xil xa di lalang ves neta ngan , lakameti ; e puiteh di misaha mi ngan xil xa di larei .
40007009	“ ? Visi e xamim tata xil mikila vasa meralihat tei mi horamue nan melele xa misisi ve anien ?
40007010	? Mu misa tetal sasa tei mini melele xa misisi ve meseo ?
40007011	Ma , tave ti neta xa mube moletin tesa xil , e mukil kuh sexien mak xa ti musa sanien xa bos mi horamue namim xil . ? E midep ni sexien na Hi Tamemim xa bos pupu xa de ut nesao ? Sexien nan bos mili sexien namim , e isa holesok xil xa bos mi ngan xil xa ti lisisi . ”
40007012	E Iesu biteni mun mi moletin xil bit , “ E holesok xil vus xa di mupol ni , mupol ni mi moletin sav xil ixoni ngan taxa iemim bei tengan xil lipol rilomun ni mi xamim . Vengan xa nenemien ak be vatite te Rae xil na Mosis e Tisen na provet xil tetiamu . ”
40007013	Di , Iesu biteni bit , “ Xamim , suse tengan muve ut nesao tave temale ti . Bos tengan muxo puiteh te suse ak xa hokorong . Vengan puiteh tei mun xalu xa eilep da , e moletin xil holu iaxa di langgo en e di langgusil suse nen xa be temale tang . E e hoxalit suse ak , xil likamet longpangasien xa mahulong pupu .
40007014	E puiteh xa be te suse xa nggeih xa hoxalite teni be meulien sal , puiteh ak hokorong tang . Moletin xil di lalang vesi , e vahis tang likameti e lixo en . ”
40007015	Iesu misel xat moletin xil bit , “ Mulaxat kuh xamim tengan provet xil te luvosen mei linaluvos xamim ti . Vengan xil langgoni sipsip xil xa labos e lamerou nggo hilbexil tang . E e tinexil , xil langgoni kuli reran xil xa lasa xa di langas purun moletin xil .
40007016	Xamim mupus kil xil ixo huite te meulien nae . Moletin misakras valeh huit tavu ra vatit ai , mu huit manggo ra vatit vilu .
40007017	Usil rin ak , vatiei xil vus xa bos di laso huite xil xa bos , e vatiei xil xa misa di laso huite xil xa misa .
40007018	Vatiei xil xa bos , lasakras laso huite xil xa misa , e vatiei xa misa lasakras laso huite xil xa bos .
40007019	E vatiei xil vus xa lataso huite ti vahos , lita rati e ha liso ni ihe upang .
40007020	Usil sexien ak vari , mupus kil provet te luvosen xil ak ixo huite te meulien nae .
40007021	“ Moletin xil hao xa , taxeak , di lakes nou ni ' suv ' , xil linava ti rute xa Hi te ut nesao be Suv Toto en . Ngan xil kestang xa di lapol ni naha xa Tata navan e ut nesao ien bei tengan xil ti lipol ni , xil iaxa ha liti visali .
40007022	E Melengien te Lepisien , moletin xil hao limei visal nou e ti lisepin e rin nae lihit , ' ! Suv , Suv ! ? Midep ? E hisom matehit rat sepinien na Hi , matehol rerat ninin tesa xil , e matepol ni merekel xil holu . '
40007023	Ti , inou nihiteni mi xil kekes nihit , ' ! Muhe reling nou xamim xa di mupol misa ! ! Natakil ti vari xamim ! ' ”
40007024	Di , Iesu misepin kor mi moletin xil nggo vole tei bit , “ Xosxa xamim mulong sepinien navan xil ak e ha mupol ihusili , ma xamim munggoni moletin tei xa be metisou xa mikili ni nim man de tan tei xa nggeih .
40007025	Us mus , oei mileh be eilep , e votiang bas nim ak , e tameru ti vengan misoh e tan xa nggeih .
40007026	E xamim xa di mulong sepinien navan xil ak e mutahusili ti , munggoni unu tei xa mikili ni nim man dat suhon tang .
40007027	Us mus , oei mileh be eilep , e votiang bas nim ak . ! Ma nim man meru e mikiri lel vari tang ! ”
40007028	Melele xa Iesu pispisi mi tatit moletin xil ak bus , xil lamesep pupu ve pispisien nan xil .
40007029	Vengan xa xi pispisi mi xil nggoni ngan xa pispisien nan xil nggo vulonge Hi vari tang . Pispisien nan xil taxoni na tisa xil te Rae xil na Mosis ti xa dit labit rilomun ni sepinien na tisa sav xil tang .
40008001	Melele xa Iesu mipispisi mi moletin xil bus , xi bemei etan ra hu ak , e tatit moletin xil langgusili .
40008002	Di , latemanin , moletin tei xa meseien leporsi da en bemei e hilaep te xil , mitingeiril pe met Iesu , e biteni mini bitene , “ Suv , xosxa iem bei li , xouk ukila upol pilei ni hilbeok mei vamese rilomun . ”
40008003	Ma , Iesu mite hen duxoli e biteni mini bit , “ Bos , ieok bei nipol ni . ! Omese rilomun ! ” Vatei takes , moletin ak , meseien nan be relingi e hilben mei memese rilomun .
40008004	Di , Iesu biteni mini bitene , “ ! Uteong ni nou ! Onahiteni ti mi moletin tova naha xa mistal ni xouk . Uha upisen xouk mi pris tei e Nim Eo , e usa ni mi Hi sanien xa Mosis tesemaen ni moletin xil tengan lisa ni . Sexien nam xil ak ipisen ni mi xil xa tenbom bos ngamu e omese rilomun . ”
40008005	Iesu mikakao be taon tahal Kapaniam . E melele xa mistal en , vat na moletin xil te vaeen tahal Rom bemei visali e misis tutouen mini bit ,
40008006	“ Suv li , slev tei navan de tim e di longpangasi xi holu . Rin tei mat e da nga voninen . ”
40008007	Ma Iesu biteni mini bit , “ Niha nihur rat meseien nan ihe relingi . ”
40008008	E vat ak bit rilomun ni mini bit , “ O suv , onanexo pupu ti venou vengan xa natapin ti tengan mei ove tim savan . E nakila xa xosxa usepin tang , ma slev navan ilonge ihos rilomun .
40008009	Vengan xa eilep navan da , e inou mun nabe vat na moletin xil te vaeen . Misak ni , melele xa nabiteni mi tei e xil nabit , ' He inggaxor , ' ma xi ba . E melele xa nabit , ' Amei , ' xi bemei . E melele nabiteni mi slev navan nabit , ' Upol ni netak , ' ma mipol ni . ”
40008010	Melele xa Iesu milong sepinien nan , mitemanin ni e biteni mi ngan xil xa di langgusili bit , “ Reitin mak , nabiteni mi xamim xa , e rin na mol-Isrel xil , natakameti mu moletin tova xa neketen nan nggeih vaxoni ngan Rom ak .
40008011	E melele xa Hi mei ihe suv toto , xi ipol ni anien tei xa mahulong itel moletin nan xil . E melele nen ak , moletin xil holu xa latave Siu ti mei lianien vituei itel Ebraham , Aesak e Siekob , avu nar xatel tetiamu .
40008012	E holu e mol-Isrel xil xati , Hi iso rerat xil lihe hale e rute tei xa maluxoluk , e xil ti limuis , e ti lingas luhe ve longpangasien nae xil . ”
40008013	Di , Iesu biles e biteni mi vat ak bit , “ Utilomun uhe tim . Holesok xil istal ixoni ngan xa di oneket en . ” E melele nen ak vari , slev na vat ak , tenben bemei bos rilomun .
40008014	Melele xa Iesu duxoh tim sa Pita , be nim e pusi xa avu kokon nan di pat de voninen , ven mitin .
40008015	Melele xa pusi mak , Iesu mite hen duxol he tovolih ak . E melele xa duxoli , meseien nan be relingi e mitamea . Di , tovolih ak nggur rut anien tei e misa ni mi Iesu .
40008016	Melele xa meteneai be tan , moletin xil laleh ngan xil xa ninin tesa di e xil , e Iesu nggol rerat ninin tesa xil ak labe reling xil nggo sepinien nan kestang . E ngan xil xa lamesei , xi dal rat xil vus ra meseien nae .
40008017	Iesu pol ni mak tengan vasak ni naha xa Hi tehiteni texo provet Aesea mei ihe reitin xa biteni , “ Xi mileh rerat meseien nar xil e po rat pangasien nar xil mun . ” (Aes 53:4)
40008018	E melele xa Iesu pusi xa tatit moletin xa mahulong ladi xorelisi , xi misemae ni moletin nan xil tengan livue xat bot tei tengan lihe ri Oei Kaleli .
40008019	E melele xa Iesu e moletin nan xil di laba , tisa tei te Rae xil na Mosis bemei visali e bitene , “ Tisa , ut xave xa uha en , inou nihusiluk . ”
40008020	E Iesu bit rilomun ni mini bit , “ Asu xil , valexil mae di , e tuman xil mun , nu mae di . E Nat Moletin , tim san xati te pat en tovuol . ”
40008021	E moletin tei mun xa di nggusil Iesu biteni mini bit , “ Suv , ieok bei tengan namusiluk . E itiamu , umaen nou nitilomun nihe tim savan e nilaxat tata navan ituxoh melele xa imat e nitihin ni . ”
40008022	E Iesu biteni mini bit , “ Xouk uhusil xat nou xosali , e uling ngan xil xa lamat tengan ti litihin ngenexil xa lamat . ”
40008023	Melele xa Iesu misepin bus , xi be bot e moletin nan xil langgusil xati tengan lave ri Oei Kaleli .
40008024	E melele xa di lalis laba , Iesu porsae . E tavehi ti , latemanin ni votiang tei mea e mu nggeih . Ngan ak misak ni oei nggalial holu , e tahe bemei e bot , sangas vamerir . E Iesu , xi por vovong .
40008025	E moletin nan xil laba lasiasi ni labit , “ ! Suv , ututou ni xamem li ! ! Ramat xi tak ! ”
40008026	Iesu bit rilomun ni mi xil bitene , “ ? Ulimim di mikan veneh ? ! Neketen namim hokorong tova tang ! ” Di , mitamea e misemae ni votiang e oei bit , “ ! Ta kat ! ” E vatei takes , xalu lube tan e an mei bos rilomun .
40008027	Melele xa moletin nan xil lapusi mak , latemanin e lasis pilei xil mun tang labit , “ ? Moletin ak be hisit moletin eah ? ! Neta sav xa votiang e oei , xalu mun di lulong xat raen ! ”
40008028	Melele xa lamei ut e ri oei , Iesu del moletin nan xil laduxoh tan tahal Kadara . Vatei takes , moletin lu lunggo vangihat xil xa be von tahinen e lumei visal Iesu . Moletin xalu ak , ninin tesa xil ladi e xalu e lasak ni xalu di lubas purun moletin xil vus xa lamei sangas e rute ak . Misak ni moletin xil lasakras laka pas rute xa ludi en .
40008029	Melele xa lamei sangas , lukei nggeih ba ni Iesu lubit , “ ! Nat Hi ! ? ! Upol ni naha mi xamem ! ? ? Umei inggak tengan usa longpangsien mi xamem ? ? Onatatil ti melengien xati teni xa ti imei ? ”
40008030	Tave sotin ti , tatit vueili xil holu di lasu .
40008031	Ma ninin tesa xil ak ladak kes Iesu labit , “ Xosxa obit uhol rerat xamem , umae ni xamem muhe vueili xil xor . ”
40008032	Ma Iesu biteni mi xil bit , “ ! Muha ! ” Ma ninin tesa xil ak labe xat vueili xil . E vatei takes , tatit vueili xil ak laloh labe velite etan e ba lamerir e Oei Kaleli , e xil vus lalel .
40008033	Ngan xil xa di lalaxat vueili xil ak , ulixil mikan , ma laloh labe taon . E taon , latumul usil naha xil xa latepusi e naha xa testal mi moletin xalu xa ninin tesa tete xat xalu .
40008034	Misak ni moletin xil vus te taon ak laba tengan lapus ti Iesu . E melele xa lapusi , ladak kesi tengan vahe reling tan nae .
40009001	Iesu e moletin nan xil labe bot e langgur xoteh Oei Kaleli ladilomun labe Kapaniam , taon xati nan .
40009002	Melele xa laduxoh taon , rut moletin xil lapo moletin tei del vet man tang e lamei ve Iesu vengan xa ri moletin ak mat . E melele xa Iesu pus kila xa neketen nae di , xi biteni mi moletin xa rin tei mat bit , “ Natuxoli , umaal . Ninaketeh ti mun nasa minuk ve tesaen nam xil . ”
40009003	Rut tisa xil te Rae xil na Mosis ladi sangas e lalonge . Ma labiteni mi xil mun tang labit , “ ! Ei , moletin ak di misep xar ni Hi , vengan xa di misepin nggoni ngan taxa lehit xi be Hi vari ! ”
40009004	E Iesu mikil naha xa di lanem usili . Ma biteni mi xil bit , “ ? Veneh ma munggur xat nenemien tesa xil ak de tinemi ?
40009005	? Midep , sepinien eah be temale mu tengan namiteni : namit , ' Ninaketeh ti mun nasa minuk ve tesaen nam xil , ' mu namit , ' Utamea e ukakao ' ?
40009006	E tengan xamim mupus kila xa Nat Moletin nggur xeihen e ut etan tengan vaketeh vahos rilomun mi moletin xil , mupus ngan ak . . . ” E Iesu biles , pus moletin xa rin tei mat e biteni mini bit , “ ! Utamea , uvulun vet mam , e upoe utilomun uhe tim sam ! ”
40009007	Vatei takes , moletin ak mea e mikakao rilomun be tim san .
40009008	Melele xa moletin xil lapusi mak , latemanin ni e ulixil mikan . Xil lapet rat his Hi xa misa hisit xeihen ak mi moletin tei tengan vapol ni sexien xil ak .
40009009	E melele xa Iesu be reling rute ak e mikakao ba , xi pus moletin tei di dotan de nim te polien nan xa hokorong , hisen Matiu . Xi di mileh takis ra Siu xil tengan vasa ni sung mi kavmen tahal Rom . E melele xa Iesu pusi , mikesi bit , “ ! Amei ! ! Uhusil xat nou e mei uhe moletin tei navan ! ” Ma Matiu mea , mistokovein polien nan xil , e nggusil xat Iesu .
40009010	Ma Matiu diamu ni Iesu e moletin nan xil labe tim san . Xi pol ni anien tei e melele xa ladotan e di langganien , moletin hau te takis e moletin sav xil mun xa lasa pe met Siu xil lamei e langganien vituei del Iesu e moletin nan xil .
40009011	Melele xa Farasi xil lapusi mak , lasis moletin xil na Iesu labit , “ ? Veneh ma tisa namim di ngganien vituei del moletin xil te takis e moletin tesa xil mun ? ”
40009012	E melele xa Iesu milonge , biteni mi xil bitene , “ Moletin xil xa latamesei ti labit linakil ti dokta . Ngan xil kestang xa lamesei iexil bei tengan lapus dokta .
40009013	E xamim , muha mulang ves koute te sepinien ak xa de Vanuvei Eo na Hi xa bit , ' Ieok ti tavei sanien eo xil kestang namim , e ieok bei mak mu tengan iemim isae e moletin sav xil . ' (Hos 6:6) Vengan xa natamei ti tengan nakes moletin xil xa lamal ngamu pe met Hi tengan lihiles lihusil nou . E-e , namei tengan nakes ngan xil xa lapol ni tesaen tengan mei lihiles ra tesaen nae xil e lihusil nou . ”
40009014	Di , moletin xil na Sion Baptaes lamei visal Iesu e lasisi labit , “ Melengien holu , xamem e Farasi xil mun mabal ra anien tengan masis e mapisen ni xa malonge vasa ve tesaen namem . E mapusi xa moletin nam xil latapol ni ti sexien ak . ? Veneh vari ? ”
40009015	E Iesu dei vole ak mi xil bitene , “ Melele xa moletin tei miteli , ngan xil xa lamei ve anien nen ak , labesi xil . ? Xamim munemi xa lilonge isa e lipol ni sexien xil te tangen melele xa moletin ak di tamu visal xil ? ! E-e , lasakras ! E melengien tei di bemei xa moletin xil mei lihur rat moletin nen ak ra xil . E melengien ak vari , xil lilonge isa e lihal ra anien . ”
40009016	Di , Iesu dei vole tei mun mi xil bit , “ Moletin tovuol xa vatil xol eising matu tei vatel saxut kaliko tei xa be neta hu . Vengan xa melele xa ikasi , kaliko xa be neta hu mei ileten pupu , ma ital papas eising matu ak e mei imeseh mak mu .
40009017	“ E suse nen ak , moletin tovuol vateh uaen hu vahe valite matu tei xa lapol ni ni hilbe sipsip vengan nggeih ngamu . Vengan xa xosxa ipol ni , ma uaen hu ak ikaio e valite teni imeseh . Maxani , valite ak isa e uaen imie ihe tan . Misak ni , moletin xil ti liteh uaen hu ihe valite xa be neta hu vengan memerou tamu , mikila ikaio . Imak , ma valite teni ihos e uaen mun xa di en ihos . ”
40009018	Melele xa Iesu di tamu misepin usil holesok xil ak , vat tei na Siu xil bemei visali , mitingeiril mini e biteni mini bit , “ Natuxahin mat taxeak tang . Amei li , e uling hem iti en , ma imeul rilomun . ”
40009019	Ma Iesu mea e nggusil vat ak del moletin nan xil .
40009020	Melele xa di lakakao laba , atou tei bemei pe tou Iesu e duxol seri eising nan . Atou ak , meseien na atou xil basi huram lu e le tei (12) e misakras vavus .
40009021	Xi duxoli vengan minemi bit , “ Xosxa nituxol seri eising nan tang , ma nilonge ihos rilomun . ”
40009022	Melele xa atou ak duxol eising nan , Iesu biles , pusi e biteni mini bitene , “ Atou li , umaal . Nggo neketen nam , meseien nam be relinguk ngamu . ” E melele nen tak vari , meseien be relingi .
40009023	Di , lakakao laba e laduxoh tim sa vat ak . E melele xa labe nim , Iesu pus rut moletin xil di lapol ni kikeien tei te maten , e vanut moletin tei xa mahulong lase vangit nim e di ladang ve atuli ak .
40009024	E Iesu biteni mi xil bit , “ ! Mustal ! Atuli ak tamat ti , xi di pat tang . ” E moletin xil lamen pepamen ni .
40009025	E melele xa lasil rerat moletin xil labe hale , Iesu be vangit nim . Xi ba pus atuli , e dal xat hen . Melele xa dal xati , atuli ak meul rilomun , milale e mitamea .
40009026	Longeongen usil naha xa Iesu tepol ni mikapis e ut xil vus e rute ak .
40009027	E melele xa Iesu be reling tim sa vat ak e di nggusil suse ba , metevar lu lumei visali e lunggusili . Xalu lukei nggeih ba ni lubit , “ ! Ei , xouk xa ostal onggo vatimol na suv toto Deved ! ! Iem isae li e xamel ! ”
40009028	Lunggusili duxoh melele xa Iesu be nim tei . Metevar xalu ak mun lunggusili lube vangit nim ak e Iesu misis xalu bitene , “ ? Midep ? ? Xamil muke reitin xa inou nakila nisak ni xamil mulketeh rilomun ? ” E lubit rilomun ni mini lubit , “ O suv , make reitin xa ukila upol ni . ”
40009029	Di , Iesu mite hen duxoh metealu e biteni bit , “ Holesok xil istal ixoni ngan xa di muneket en . ”
40009030	E metealu mei bos e luketeh rilomun . E Iesu misep xol xalu nggeih bit , “ ! Munahit naha ti xa napol ni mi xamil ni moletin ti ! ”
40009031	E melele xa lube relingi , ba lubit papas naha xa Iesu tepol ni mi xalu , ma longeongen teni mikapis e ut xil vus e rute ak .
40009032	Melele xa moletin xalu ak lube hale , rut moletin xil lamei visal Iesu e ladel moletin tei xa be vut . Moletin ak misakras vasepin vengan xa ninin tesa tei da en .
40009033	E melele xa Iesu nggol rerat ninin tesa ak be relingi , moletin ak mikila vasepin . Melele xa rut moletin xil ak lapusi mak , latemanin ni e labiteni mi xil mun tang labit , “ ! Ei termali , xir mol-Isrel xil ratapus ti mu neta tova vamak ! ”
40009034	E Farasi xil labit , “ Moletin ak nggur xeihen nan nggo Temat tengan vaxol rerat ninin tesa xil vengan Temat be suv nae . ”
40009035	Dutou ni ngan ak , Iesu mikakao mikapis e taon e metimal xil vus mun e rute ak . Melele xa be ut tei , xi mipispisi mi moletin xil e nim te pispisien na Siu xil , di bithiten longeongen hos xa Hi mei ihe suv toto na moletin xil , e di midal rat meseien ra moletin xil vus xa lamesei .
40009036	Melele xa xi pus tatit moletin xil ak xa labe holu pupu , xi polu ni esaeen vengan xa pusi xa nenemien nae milangalu e latakil ti xa likamet tutouen ixo xave . Iesu pus xil langgoni sipsip xil xa moletin te lelaxatien nae tovuol .
40009037	Misak ni , xi biteni mi moletin nan xil bitene , “ Anien holu xa tematu di tuei e naho , e moletin xil te polien latapin ti tengan ha lalehi vamei .
40009038	Ma musis Suv te naho tengan isil moletin xil te polien lihe holu mu mei lileh anien xa di naho nan . ”
40010001	Iesu mikes viton moletin nan xil xa labe lu e le tei (12). Melele xa lamei visali , misa xeihen mi xil tengan likila lixol rerat ninin tesa xil e lital rerat meseien ihe reling ngan xil xa lamesei ni meseien savsav xil .
40010002	E ngan ak be his na eloheoh xil xa labe lu e le tei (12) na Iesu : Ngan xa diamu , Saemon (xa hisen tei mun be Pita) e Andriu (xa tuneli Pita) . Tiemes (nat Sepeti) e Sion (xa tuneli Tiemes) .
40010003	Pilip , Batalomiu , Tomas , Matiu (xa teleh takis) , Tiemes (nat Alveas) , e Tatios .
40010004	Saemon (xa temos e vanut moletin tei xa iexil bei pupu tengan lameluv ra he mol-Rom xil) , e Sudas Eskariot (xa tesa rat Iesu tehe he moletin tesa xil) .
40010005	Moletin lu e le tei (12) nen ak , Iesu misil lelen xil ha lipol del xat sepinien ak bit , “ Xamim munava ti visal ngan xil xa latave Siu ti , mu ngan xil xa ladi taon xil na mol-Sameria xil .
40010006	Muha vis mol-Isrel xil kestang xa langgoni sipsip xil xa lakesae .
40010007	E melele xa di muba , muhithiten longeongen hos ak mi xil muhit , ' ! Hi di bemei tengan mei vahe suv toto na moletin xil ! '
40010008	Muleh rerat meseien xil ihe reling moletin xil xa lamesei , e ngan xil xa lamat , mutal rerat xil ra maten . Ngan xil xa langgur meseien leporsi , musak pilei hilbexil imese rilomun , e muxol rerat ninin tesa ihe reling moletin xil . E melele xa ti mututou ni moletin xil , xil linaxal xamim ti , vengan xa holesok xil vus xa xamim mungguri , mutaxale ti ra Hi .
40010009	E kakaoen namim , munahur xat ti mani
40010010	mu ateli . Munahur ti mun eising , sandel mu eitingil . Nabiteni mak vengan xa momal tengan moletin te polien xil lianien ixo he ngan xil xa lapol mi xil .
40010011	“ Melele xa mumei e taon mu metimal tei , mukamet moletin tova xa ipin pe met Hi tengan vahur pilei xamim . Mutit tim san ituxoh melele xa muhe reling rute ak .
40010012	E melele muha tengan muti e tim tei , itiamu , musa tuxolxatien tei mi ngan xil xa ladi en muhit , ' Tomat na Hi iti mi xamim . '
40010013	Xosxa moletin xil te tim ak lapin pe met Hi , ma mupus kila xa tomat namim iti mi xil . E xosxa xil mupus kila xa latapin ti pe met Hi , ma tomat namim itilomun mi xamim , e muhe reling xil .
40010014	E xosxa moletin tovuol xa en vahei vahur pilei xamim mu valong sepinien namim , muhe reling xil . E melele xa mumea ra tim sae mu taon nae , muhas rerat meas te rute ak ra lemim pe met xil . Ngan ak ipisen ni mi xil xa lapol misa pe met Hi .
40010015	Reitin mak nabiteni mi xamim , e Melengien te Lepisien , pangasien xa Hi isa ni mi moletin xil xa ladi e taon ak ixeih mak mu ili ngan xa isa ni mi ngan xil xa lateti e taon tahal Sodom e Komorah tetiamu . ”
40010016	Iesu misel xat moletin nan xil bit , “ ! Muteong ni nou ! Inou di nasil lelen xamim muha e munggoni sipsip xil xa muhe hilaep te kuli reran xil . Misak ni , xamim muxuxou kuhi tengan sexien namim imese kuhi .
40010017	Reitin , muxuxou kuhi ve xamim vengan xa vat xil na Siu xil lital xat xamim e liling xamim musoh e von lepisien nae . E xil limeas pangas xamim ni ao te xeih xil e nim te pispisien nae xil .
40010018	E vengan xa di munggusil xat nou , lipol ni xamim ha musoh pe met vat xil te kavmen , e pe met suv toto xil mun . Imak , ma mukila muhithiten longeongen hos mi xil e mi ngan xil mun xa latave Siu ti .
40010019	E melele xa xil lital xat xamim , munanexo ti ve naha xa ti muviteni mi xil mu itep ti musa sepinien mi xil . Vengan xa , e melele nen ak , Ninin Eo isa naha xa mukila muhithiteni .
40010020	Reitin , nave xamim ti xa ti musepin , e ihe Ninin Eo na Tamemim iaxa isepin ixo xamim .
40010021	“ Moletin xil limaen tuexil tengan ha lihas vin xil , e tata xil mun ti lipol ni imak tang mi horamue nae xil . E horamue xil mun lihiles ni tamexil e ninexil mun , e limaen xil lihe he ngan xil xa lihas vin xil .
40010022	Moletin xil vus iexil iat xamim vengan di munggusil xat nou . E xamim xa musoh ixeih ituxoh hoxalite te sakpisien xil ak , ma Hi iteh meulien e xamim .
40010023	Melele xa moletin xil ti lipurun xamim e metimal tei , ha mulesae muhe metimal sav . Reitin mak nabiteni mi xamim xa munave taon xil vus ti mu tahal Isrel , e Nat Moletin itilomun imei .
40010024	“ Moletin tei xa nggur pispisien nggo tisa tei , xi nanemi ti nahit xi be eilep mak mu mili tisa nan . E suse nen ak , slev tei nanemi ti nahit xi be eilep mak mu mili suv nan .
40010025	Ma xamim xa di muggur pispisien xil navan , muhesi xamim tengan mumei muxoni inou , tisa namim . Reitin , xamim xa munggoni slev navan , mumaal tengan mei muxoni nou , suv namim . E xosxa lakes inou , suv namim , ni ' Belsepul ' , his tei xa misa , ma mukila xa likes xamim ni his xil mun xa isa mak mu vengan xa mube navan .
40010026	“ Misak ni , ulimim nakan ni xil ti . Holesok xil xa moletin tei bit vakutaxole , Hi isak ni mei iti kesao . Reitin , neta ngan xa miling xuxus ni , Hi ileh rerati imei e valkesao tengan moletin xil lipus kila .
40010027	Holesok xil xa inou di nabiteni mi xamim melele xa ut maluxoluk , xamim ti muhit lelen ni mi moletin xil e miehen . E neta xa di nabit xuxus ni mi xamim , ha muhithiteni pe met moletin xil holu .
40010028	“ Ulimim nakan ti ni ngan xil xa lakila lavas vin tiei namim e lasakras lavas vin ninin namim . Bos mak mu ulimim ikan ni Hi kestang xa mikila iling tiei itel ninin namim mun lalihe Upang xa misakras vamat tengan ia pangasi , vengan meulien namim di e he Hi .
40010029	Munem usil tutut tuman xil ak . Itel selen tei takes , mukila muxal lu e xil . E xosxa Hi Tamemim namaen ni ti , ma ti xil misakras vamot vamat .
40010030	E xamim , Hi buli sen hilumi xil vus xa di e vatumim .
40010031	Misak ni , ulimim nakan ti vengan xa , pe met Hi , meulien namim be eilep mak mu mili meulien na tutut tuman xil ak .
40010032	“ Moletin xa bit lelen ni xa xi be moletin navan pe met moletin sav xil , ma inou mun , nihit lelen ni xa xi be moletin navan pe met Tata navan xa de ut nesao .
40010033	E ngan xa bit lelen ni pe met moletin xil xa misin nou , inou mun , nihit lelen ni pe met Tata navan xa de ut nesao xa nasin moletin ak .
40010034	“ Munanemi munahit inou namei tengan niling tomat e ut etan . E-e . Natamei ti tengan niling tomat , e namei tengan nisak ni moletin xil ti livae mi xil mun tang .
40010035	Nggoni ngan taxa Vanuvei na Hi biteni , inou namei tengan nisak ni ... ' Tiramue xil lihiles livae itel tamexil , atuli xil lihiles livae itel ninexil , e havnahin xil lihiles livae itel avu sasa atou nae xil .
40010036	Reitin , moletin ihe elu mi ngan xil xa ladi vituei dela e tim san xati . ' (Maek 7:6)
40010037	“ Ngan xil xa eheien nae di e tamexil mu ninexil mili nou , ma latapin ti tengan mei lave moletin navan xil . E ngan xil xa eheien nae di e horamue mu atuli nae xil mili nou , ma xil mun latapin ti tengan mei lave moletin navan xil .
40010038	Ngan xil xa latapo eivave te longpangasien nae ti tengan lavusil xat nou , xil latapin ti tengan mei lave moletin navan xil .
40010039	Ngan xil xa lasak pisi tengan likenin meulien nae ve xil tang , ma meulien nae ikesae ra xil . E ngan xil xa lamaen meulien nae ikesae vengan di langgusil xat nou , ma , e ut nesao , xil likamet meulien sal .
40010040	“ E kakaoen namim , ngan xil xa ti lihur pilei xamim , ixoni ngan xa ti lihur pilei nou . E ngan xil xa ti lihur pilei nou , ixoni ngan xa ti lihur pilei Tata navan xa misil nou namei .
40010041	Reitin , moletin xa ihur pilei provet tei na Hi vengan xa mikila be provet tei , Hi isa huite teni mini ixoni ngan xa xi mun be provet tei nan . E moletin xa ihur pilei moletin xa momal vengan mikila xi be momal pe met Hi , Hi isa huite teni mini ixoni ngan xa xi mun momal pe meten .
40010042	E moletin xa misa tutouen mi moletin tei navan xa be hokorong tang pe met moletin sav xil vengan mikila xi di minggusil xat inou , tave ti neta xosxa be oei te marir tang , reitin li nabiteni mi xamim , e ut nesao , moletin ak ihur sen huite teni . ”
40011001	Melele xa Iesu misel xat moletin nan xil xa labe lu e le tei (12) bus , xi misil rerat xil laba . E xi mun be reling rute ak e ba be taon sav xil e provins tahal Kaleli . E melele xa di mikakao ba , di pispisi mi moletin xil e di bithiten longeongen hos na Hi mi xil .
40011002	E melele nen ak , Sion Baptaes di tamu e nim te xeih . Xi milongeong usil holesok xil xa Iesu di pol ni . Ma misil rut moletin nan xil tengan liha vis Iesu e lisis pilei usil polien nan .
40011003	Misak ni , xil lamei visal Iesu e lasisi labit , “ ? Xouk iaxa obe Kristo xa Hi tehit xat xa isila imei , mu mutatil ngan teisav ? ”
40011004	E Iesu bit rilomun ni mi xil bitene , “ Mutilomun muha e muhiteni mi Sion naha xa di mulonge e di mupusi .
40011005	Ngan xil xa mete tevar , di laketeh ; ngan xil xa latesakras lakakao , di lakakao ; ngan xil latehur meseien leporsi , hilbexil mei bos ; ngan xil vurongexil tevon , vurongexil metal ; ngan xil latemat , lameul rilomun ; e ngan xil xa latehe hoeo di langgur longeongen hos na Hi .
40011006	E Hi ituxol xat ngan xil xa tine nasoh ti ve pispisien mu sexien xil navan . ”
40011007	Melele xa moletin xil na Sion Baptaes di laba , Iesu misepin mi vanut moletin xil usili bit , “ ? Melele xa mutehe uruvuol tengan mupus Sion Baptaes , munemi mubit ti mupus hisit moletin eah ? ? Muteha tengan mupus moletin tei xa taxeih ti nggoni husmunae tei xa tepiei xa misakras vasomal melele xa votiang bui ? E-e .
40011008	? E muteha tengan mupus naha ? ? Moletin tei xa mising ni eising xil xa bos pupu ? E-e . Vengan xa moletin xil lasing mak ladi e nim xil xa mahulong ma suv toto xil .
40011009	? Muhiteni minou , muteha tengan mupus naha vari ? ? Provet tei ? ! Reitin ! E nabiteni mi xamim xa moletin ak be eilep mak mu mili provet sav xil .
40011010	Vengan Sion be xi xa Vanuvei Eo na Hi di misep usili bit , ' Upusi . Inou nisil eloheoh navan itiamu ni xouk . Xi iaxa iha tengan isak mesen suse ve meien nam . ' (Mal 3:1)
40011011	Reitin li nabiteni mi xamim , moletin sav tovuol xa latepesi e ut etan xa be eilep mak mu mili Sion . E moletin votei tei xa imaen Hi te ut nesao mei ihe suv toto nan , ma xi ihe eilep mak mu ili Sion pe met Hi .
40011012	E melele xa Sion di tehithiten sepinien na Hi duxoh xosali , Hi di pol nggeih tengan vasak ni haxot te lelaxatien nan mei ihe eilep mu , e ngan xil xa nenemien nae nggeih di lamos mini .
40011013	Vengan Tisen xil nan provet xil vus tetiamu tetel Rae xil na Mosis teha tetuxoh Sion latesep usil melele xa Hi mei ihe suv toto na moletin xil .
40011014	E xosxa xamim mubesi xamim tengan muke reitin en , ma Sion be Ilaetsa xa Hi tehit xati tehit isila imei .
40011015	Xosxa vurongemim di , muteong kuhi ni naha xa di nabiteni .
40011016	“ ? Xamim , moletin xil te xosali , munggoni naha ? Xamim munggoni tutut horamue xil xa di ladotan sangas ni von posen e di lake xat xil mun tang labit ,
40011017	' Melele xa xamem di mapol ni nggoni ngan xa di mabas kitar e sien , iemim ti navei muvol vatel xamem . E melele xa di mapol ni nggoni ngan xa di madang , iemim ti navei mutang vatel xamem . '
40011018	Xamim munggoni tutut horamue xil ak vengan xa iemim ti tavei nou mu Sion mun . Melele xa Sion Baptaes bemei , xi di bal ra anien ve sisen e tamu ti uaen , e xamim iemim ti tavei mubit , ' ! Sion , ninin tesa da en ! '
40011019	Di , melele xa inou , Nat Moletin , namei , nangganien e namu uaen . E xamim iemim ti tavei nou mubit , ' ! Pus ti moletin ak ! Xi di ngga vin xi ni anien e di mumun tova tang . E xi di mikes moletin xil te takis e moletin tesa sav xil ni timue . ' E sexien nar kekes ipisen ni xa visi e xir di nggusil metisouen na Hi . ”
40011020	Di , Iesu misepin nggeih xat moletin xil te taon xil xa xi teha tepol ni merikel xil holu en . Vengan neta sav xa lapusi , latnaviles ti ra sexien tesa xil nae .
40011021	Xi biteni bit , “ ! Aue li ! ! Isa pupu mi xamim , Siu xil tahal Korasin ! ! E isa pupu mun mi xamim , Siu xik tahal Betsaeta xil ! Vengan xamim mutesin merikel xil xa natepol ni pe metemim , Hi isa longpangasien ihe holu mi xamim . Ve vahit moletin xil tahal Taer e Saedon xa latave Siu ti , lapus hisit merekel xil vaxoni ngan xa mistal mi xamim , ma xil laviles ra tesaen nae xil nousav ngamu . Io , xil lapisen ni xa lalonge vasa vamak : lasing ni talit holesok xil e laxul ni vulmeas .
40011022	Reitin li nabiteni mi xamim xa , e Melengien te Lepisien , longpangasien xa Hi isa ni mi xamim ixeih mak mu ili ngan xa isa ni mi ngan xil xa lateti e taon xalu tahal Taer e Saedon .
40011023	? E xamim , Siu xil tahal Kapaniam , munemi xa Hi ipet rat xamim muhe ut nesao ? ! E-e ! ! Xi iso xamim muhe etan e Upang xa misakras vamat ! Ve vahit moletin xil tahal Sodom lapus merekel xil vaxoni ngan xa natepol ni tetel xeihen pe metemim , taon ak da duxoh xosali .
40011024	Reitin li nabiteni mi xamim xa , e Melengien te Lepisien , longpangasien xa Hi isa ni mi xamim ixeih mak mu ili ngan xa isa ni mi ngan xil xa lateti e taon tahal Sodom ili xamim . ”
40011025	E melele nen ak , Iesu misis bit , “ Tata , xouk obe Suv te ut nesao e ut etan . Namesuk holu vengan xa di oling xuxus ni holesok xil ak ra ngan xil labe metisou e lakilakil kuhi . E opisen koute teni mi ngan xil xa langgoni tutut horamue xil xa latasukul kuhi ti .
40011026	Tata , ngan ak be reitin vengan xa nggusil naha xa xouk iem bei tengan vastal . Reitin . ”
40011027	Di , Iesu misepin mi moletin xil bit , “ Tata navan miling holesok xil vus di e heok . E moletin xil latapus kil ti Nat Hi vengan xa Tamen kestang di pus kila . E moletin xil latakil ti Hi vengan xa Natneli kestang mikila del ngan xil mun xa Natneli bosei xil tengan ipisen ni mi xil .
40011028	“ Mumei visal nou , xamim xa vemim buol ve holesok xil xa meas xa di mupoe e meulien namim , e inou nisa ngengelen mi xamim .
40011029	Muteong ni nou e muhusil xat nou , vengan xa inou nabe hanmerou e nenemien navan be tan . Imak , ma mukamet ngengelen e meulien namim .
40011030	Ve pispisien navan xil taxeih ti e holesok xil xa nilingi e xamim tengan mupol ni memeit tang . ”
40012001	Vatei , e Sabat , Iesu e moletin nan xil lakakao xoteh naho tei te uit . E melele xa di lakakao laba , moletin nan xil , mae nggat xil , ma laki xoteh utut uit xil e di langga ni .
40012002	E melele xa Farasi xil lapusi , lasepin mi Iesu labit , “ Pus ti mu . Naha xa moletin nam xil di lapol ni di nggur xoteh rae xil na Mosis usil Sabat . ”
40012003	E Iesu bit rilomun ni mi xil bit , “ ? Midep ? ? Xamim mutavuli ti naha xa suv toto Deved e moletin nan xil latepol ni melele xa mae teat xil ?
40012004	Deved tehe vangit Nim Tavolin na Hi e tehur beret eo xa pris xil kestang lakila lava ni . E Deved del moletin nan xil latea beret ak , neta sav xa latehur xoteh rae tei na Mosis .
40012005	? E midep ? ? E ut sav , mutavuli ti xa e Sabat xil vus , pris xil xa di lapol e Nim Eo di langgur xoteh rae xil na Mosis usil Sabat , e pe met Hi , latapol ni ti tesaen ?
40012006	E xosali , moletin tei mistal xa be eilep mak mu mili Nim Eo na Hi .
40012007	Vanuvei Eo na Hi di biteni bit , ' Ieok ti tavei sanien eo namim xil kestang , e ieok bei mak mu tengan iemim isae e moletin sav xil . ' (Hos 6:6) Xosxa mukil koute te sepinien ak , ma munasa ti sepinien te xeih ak mi ngan xil xa latapol ni ti neta xa vasa .
40012008	Moletin navan xil latapol ni ti neta vasa vengan xa xil di langgusil xat nou , Nat Moletin . E inou nabe eilep mak mu mili Sabat . ”
40012009	Di , Iesu e moletin nan xil labe reling rute ak e labe nim te pispisien na Farasi xil ak .
40012010	E moletin tei da en xa hen mikavui . E rut moletin xil mun ladi xa iexil bei tengan liso sepinien tei iha xat Iesu ve neta ngan . Misak ni , xil lasisi labit , “ Hiteni mi xamem . ? Rae xil na Mosis maen ni tengan lasak pilei moletin tei e Sabat ? ”
40012011	Iesu bit rilomun ni mi xil bit , “ ? Midep ? ? Xosxa tei e xamim , sipsip tei san mot be vul e Sabat , ma ipol ni naha mini ? Xi ha ipo rati ra vul ak .
40012012	E moletin tei bos mak mu mili sipsip tei . Ma rae nar xil maen xir ti ripol ni sexien hos xil e Sabat . ”
40012013	Di , xi biteni mi moletin xa hen mikavui bit , “ So hem vamal . ” Ma melele xa miso hen momal , mei bos rilomun nggoni hen tei mun teisav .
40012014	E Farasi xil lastal e lasep ves suse tova tengan lavas vin Iesu vaxo en .
40012015	E Iesu mikila xa Farasi xil ak iexil bei tengan lihas vini , ma xi be reling rute ak . E tatit moletin xil holu langgusil Iesu e xi midal rerat meseien ra ngan xil vus xa lamesei .
40012016	E melele xa di pol ni , di misep xol xil tengan linavit ti mi moletin sav naha xa xi tepol ni mi xil .
40012017	E holesok xil ak testal tengan vasak ni naha xa Hi tesep usili texo provet Aesea mei ihe reitin xa bit ,
40012018	“ Ngan ak be moletin te polien navan xa natehosei , eheien navan di en e nabesi nou ven . Nise xati ni Ninin navan , e xi ihithiteni mi moletin xil te ut etan xa latave Siu ti usil midep Hi ipol ni naha xa momal mi xil .
40012019	Xi nangor ti natel mosav xil e nameun votei ti . Io , moletin ti nalong raen nave nesao usil suse xil .
40012020	Ve esaeen nan di e ngan xil xa lataxeih ti , xi napol ni ti neta naxeih mi xil . E ngan xil xa lamerou tang , xi napangei xil ti . Xi ipol ni imak ituxoh melele xa isak ni sexien xil xa momal pe meten mei ili sexien xil xa tamal ti .
40012021	E moletin xil te ut etan mei liling nenesien nae e hisen . (Aes 42:1-4)
40012022	Di , rut moletin xil ladel moletin tei bemei visal Iesu . Moletin ak , meten bar e misakras vasepin vengan ninin tesa tei da en . Ma Iesu misak ni moletin ak mei miketeh e misepin rilomun .
40012023	Ngan xil xa lapusi , latemanin labit , “ ? Midep ? ? Moletin ak be ngan xa istal ixo vatimol na suv toto Deved xa Hi tehit xati tengan isa ni imei ? ”
40012024	E melele xa Farasi xil lalong sepinien na moletin xil ak , labiteni mi xil labitene , “ ! E-e ! Moletin ak mikila vaxol rerat ninin tesa xil tang vengan di pol del xeihen xa Belsepul , suv toto na ninin tesa xil , di misa ni mini . ”
40012025	E Iesu mikil nenemien nae , ma biteni mi xil bitene , “ Xosxa moletin xil na suv toto tei di labae mi xil tang , ma xeihen na suv toto ak mei ihe neta sav tang . E xosxa moletin xil xa ladi vituei e metimal mu vatimol tei di labae mi xil mun tang , ma his metimal mu vatimol ak ikesae .
40012026	Ma xosxa Belsepul di minggol rerat ninin tesa nan xil , ma xi di bae mi xi mun tang . Xosxa imak , ma xeihen nan ilesae relingi .
40012027	? E xosxa Belsepul di misa xeihen minou tengan naxol rerat ninin tesa nan xil , ma midep mi moletin namim xil ? ? Xil langgol rerat ninin tesa xil ra moletin xil del xeihen na visi ? Xil iaxa di lapisen ni xa neta xa di musep usili tamal ti .
40012028	E xosxa inou di nanggol rerat ninin tesa xil ra moletin xil nggo xeihen xa Ninin na Hi di misa ni minou , ma ngan ak di pisen ni xa lelaxatien na Hi xa be suv toto di mistal tuei mi xamim .
40012029	“ Nihit kila mi xamim ixo vole tei . Moletin tei misakras vahe nim ma silixin tei tengan vakan ni holesok nan xil melele xa xi di tamu tim san . Itiamu , ha ivar xat silixin ak . Ti , ikila ihe nim man e ileh vuol ni holesok nan xil vus .
40012030	“ Ngan xil xa latamos ti vatel nou , xil di labae del nou . E ngan xil xa latatutou ni nou ti tengan maleh viton moletin xil vaxoni sipsip xil , xil di langgol rerat xil laloh tasil .
40012031	E nabiteni mi xamim , Hi mikila vaketeh vamal rilomun mi ngan xil xa lapol ni hisit tesaen savsav xil mu lasep purun his Hi mu his moletin sav . E moletin xa misep purun his Ninin Eo , Hi misakras vaketeh vahos rilomun ni mini .
40012032	Reitin , ngan xil xa di lasepin misa minou , Nat Moletin , Hi mikila vaketeh vahos rilomun ni mi xil . E ngan xil xa lasepin misa mi Ninin Eo , Hi naketeh ti navos rilomun ni mi xil , xosali mu melele xa ti imei .
40012033	“ Xosxa vatiei tei bos , ma huite teni mun ihos . E xosxa vatiei tei misa , ma huite teni mun isa . Huiei iaxa di pisen ni xa vatiei tei bos mu misa .
40012034	! E xamim munggoni vanut tetal sasa xil xa di langas vin moletin xil ni vulongexil ! ? Itep ma xamim mukila musepin usil holesok xil xa bos ? ! Musakras vengan xa moletin xil di lasepin usil naha xa di iexil , e xamim mube moletin tesa xil .
40012035	Moletin hos tei , ien polu ni nenemien hos xil , ma di misepin usil holesok xil xa bos . E moletin tesa tei , ien polu ni nenemien tesa xil , ma xi di misepin usil holesok xil xa misa .
40012036	Nabiteni mi xamim , e Melengien te Lepisien , Hi ilepis sepinien talang namim xil vus xa di muso ni , e isa longpangasien mi xamim ven .
40012037	Reitin , itel sepinien namim xil tang , Hi ipus kila xa mumal mu mukavui , e isa naha xa imal mi xamim vus ihusili . ”
40012038	Di , rut tisa xil te Rae xil na Mosis del Farasi xil mun lamei visal Iesu e labiteni mini labitene , “ Tisa , iemem bei tengan upol ni neta tei xa eilep tengan mapus kila xa be reitin xa xouk onggo visal Hi . ”
40012039	E Iesu bit rilomun ni mi xil bitene , “ Xamim , moletin xil te xosali ak , mukavui e mustokovein Hi nggoni atou xa mistokovein tiramue xati nan tengan vahur tiramue sav tova . Ve rin ak , iemim bei tengan mupus neta tei xa eilep tengan muke reitin xa natexo vis Hi namei . E ninapol ni ti neta xa eilep ve xamim . Ti mupus neta tei takes xa ixoni ngan xa testal mi provet Siona tetiamu .
40012040	Vengan provet Siona tete vang meseo melengien e vongien tol (3). E sexien nen ak , inou mun , Nat Moletin , nite pe huitan te maten melengien e vongien ihe tol (3).
40012041	E Melengien te Lepisien , mol-Nineve xil lisoh e lisepin iha xat sexien na moletin xil te xosali . Reitin , xil lisepin iha xat xamim vengan xa melele xa xil , xa latehe elu mi Siu xil , latelong sepinien na Hi xa provet Siona tehithiteni mi xil , xil latehiles ra sexien tesa nae xil . E xosali , tei xa be eilep mak mu mili Siona dak ngamu .
40012042	Reitin , e Melengien te Lepisien , suv toto tahal Seba tetiamu xa tehe atou , xi isoh e isepin iha xat moletin xil te xosali . Vengan xi texo sotin pupu tengan mei valong metisouen na suv toto Solomon . E xosali , tei xa be eilep mak mu mili Solomon dak tuei .
40012043	“ Melele xa ninin tesa tei be reling moletin tei ba , di mikapis e uruvuol tengan vakamet ut tova xa bos te ngel en . E melele xa takameti ,
40012044	ihiteni mi xi mun tang ihit , ' Nitilomun nihe nim mavan xa natehe relingi natemei . ' E melele xa itilomun imei , ma ikameti xa ladaveas tuei e nim ak , laling pilei holesok xil , e ninin teisav tovuol en .
40012045	Misak ni , xi iha e ihur ninin lu e he sav (7) xa lasa mak mu ili xi . E xil lihe nim , ha liti en . Nim ak be moletin tei , e lisak ni meulien na moletin ak isa mak mu ili ngan xa teti en tetiamu . Ngan istal mi xamim , moletin tesa xil te xosali ak . ”
40012046	Melele xa Iesu di tamu misepin mi vanut moletin xa mahulong xiak , ninen e tuneli xil lamei . Lamei lasoh e hale tang e labit lasepin mini .
40012047	Ma moletin tei bemei visal Iesu e bit mese ni mini bitene , “ Ninom e tumoli xil di lasoh hale iaxor , e labit lasepin minuk . ”
40012048	E Iesu bit rilomun ni mini bit , “ ? Visi iaxa be nana navan ? ? Visi iaxa be tua navan xil ? ”
40012049	Di , miti mikapis e moletin nan xil e biteni bit , “ ? Mupusi ? Ngan xil ak labe nana navan xil e tua navan xil .
40012050	Vengan ngan xil xa di lapol ni naha xa Tata navan xa de ut nesao ien bei tengan lipol ni , xil iaxa labe nana navan xil , tua navan xil , e tuxahin xil mun . ”
40013001	E melengien nen tak , Iesu be reling nim ak e ba dotan e seri Oei Kaleli .
40013002	E vengan xa vanut moletin xil holu pupu lakapis xole , Iesu be bot tei e dotan en . E moletin xil lasoh ladi nga ut .
40013003	Di , xi dei vole xil holu mi xil bit , “ ! Muteong kuhi ! Vatei , moletin tei be naho tengan vaso utiei en .
40013004	E melele xa miso ni , rut utiei xil lamot e suse xa tan nen nggeih , e tuman xil mei lada rerati .
40013005	Rut utiei xil lamot e tan xa hat xil holu di en e tan nen mahin tang . E inggak , utiei ak latemanon ve tan mahin .
40013006	E melele xa eai bemei nesao , ngga vin ngan xil xa lateteh , e lameles lamat . Lamat vengan xa amulite xil tave tan pupu ti .
40013007	Rut utiei xil mun lamot e tan xa munae tesa di meul en . E melele xa lateh , munae tesa xil ak mikutaxol vin xil .
40013008	E rut utiei xil ak , lamot e tan xa bos . Ma xil lameul bos , e laba ni huite xil . Ngan xil , laba ni huite xil holu ; ngan xil mun laba ni huite xil holu mak mu ; e ngan teisav xil mun , xil iaxa ladaxao xa ladaxao ni huite xil .
40013009	! Xosxa vurangemim di , muteong kuhi ni naha xa di nabiteni ! ”
40013010	Melele xa Iesu misepin bus , moletin nan xil lamei visali e lasisi labit , “ ? Xouk di ode vole xil mi moletin xil veneh ? ”
40013011	E Iesu bit rilomun ni mi xil bit , “ Xamim iaxa Hi tehosei xamim tengan mukil koute te sepinien xuxus usil itep xa xi mei ihe suv toto na moletin nan xil . E moletin sav xil , Hi tenahosei xil ti tengan lakila .
40013012	Ngan xil xa lakil kuh koute te sepinien xil ak , ma Hi isak ni xil likilakil pilei mak mu ha vuma ... lipolu ni kilakilen nan . E ngan xil xa latakil ti koute xil teni , ma hokorong xa di langguri , Hi ihur rati ra xil .
40013013	Inou di nasepin mi xil nggo vole xil tengan , tave ti neta xa di lapus neta ngan , e xil latapus kil ti . Reitin , tave ti neta xa di lalong netan ngan , e latalong kil ti .
40013014	Sexien nae di misak ni sepinien na provet Aesea tetiamu mei ihe reitin xa bit , ' Muteong vuma ... munalong kil ti neta . Muketeh vuma ... munapus kil ti neta .
40013015	Imak vengan xa tine nggeih . Di laki xol vurange e di label xat mete . Xil lapol ni mak vengan iexil ti tavei lapus kil neta ngan ni mete , mu lalong kil neta ngan ni vurange . Reitin , xosxa linamak ti , ma xil likil kuh koute te sepinien navan , tinexil mei imerou , lihiles meulien nae , e inou mei nital rat xil ra meseien nae xil . ' (Aes 6:9-10)
40013016	“ E tuxolxatien na Hi di tuei e xamim , moletin navan xil , vengan melele xa mupus neta tei ni metemim , mupus kila . E melele xa mulong neta ngan ni vurangemim , mulong kila .
40013017	Reitin li nabiteni mi xamim , tetiamu , provet xil holu e moletin sav xil xa latemal pe met Hi , iexil tehei mak mu tengan lapus naha xa xamim di mupusi xiak , e xil latnapus ti . Io , iexil tehei tengan lalong naha xa xamim di mulonge , e xil latnalong ti .
40013018	“ Muteong kuhi ni koute te vole xa natehiteni usil moletin xa milih kon e hisit tan tesav xil .
40013019	Utut kon ngan xil xa lamot e suse xa tan nen nggeih , xi nggoni moletin tei xa milong sepinien usil rin xa Hi mei ihe Suv Toto e meulien na moletin xil . E melele xa milonge , xi talong kil ti koute teni . E Temat mitemanon bemei , minggur rat sepinien xa mot de tinen .
40013020	Utut kon ngan xil xa lamot e tan xa hat xil holu di en , xi nggoni moletin xa milong sepinien na Hi e , vatei takes , ngguri del sien .
40013021	E vengan xa amulite xil te neketen nan tameul ti mu , moletin ak misoh e neketen nan be terume tang . E melele xa sakpisien e melengien xil te xeih bemei ni ve sepinien ak , vatei takes , xi mot e neketen nan .
40013022	E utut kon ngan xil xa lamot e tan xa munae tesa di meul en , xi nggoni moletin tei xa milong sepinien na Hi e minexo pupu ve holesok xil te ut etan e eheien nan di e mani mak mu holu . Ma holesok xil ak mikutaxol sepinien na Hi xa ngguri , ma tava ni ti huite e meulien nan .
40013023	E utut kon xil xa lamot e tan xa bos , xi nggoni moletin xa milong sepinien na Hi e milong kila . E meulien nan , sepinien nen ak ba ni huite . E meulien na rut moletin xil , ba ni huite xil holu ; e ngan tesav xil , ba ni huite xil holu mak mu ; e ngan teisav xil mun , sepinien ak daxao xa daxao ni huite xil e meulien nae . ”
40013024	E Iesu dei vole tei mun mi vanut moletin xil bitene , “ Suse xa Hi mei ihe Suv Toto te meulien na moletin xil ixoni moletin tei xa milih utut uit e naho san .
40013025	E melele xa moletin xil vus ba lapat , elu tei na moletin ak bemei e naho san e miso utut munae tesa xil mun ba mosos del uit . Di , milesae ba .
40013026	Misak ni , melele xa uit xil ak lateh , lameul lamei nesao e langgur vei , munae tesa xil mun lameul vituei tang del xil .
40013027	“ Melele xa moletin xil te polien laba tengan lapus naho sa masta nae , lapus kil munae tesa xil en . Ma ladilomun ba labiteni mini labit , ' ! Masta ! ? Midep ? ? Utut uit xil xa oteso ni e naho sam , xil latehos mu latesa tang ? ? Vengan xosxa latehos , ma munae tesa xil ak latexo xave latemei ? '
40013028	“ E masta nae bit rilomun ni mi xil bitene , ' ! E-e ! Elu tei navan iaxa tepol ni . ' “ Ma moletin te polien nan xil lasisi labit , ' ? Ma midep ? ? Iem bei tengan mava maput rerat munae tesa xil ak ? '
40013029	“ E masta nae bit rilomun ni mi xil bitene , ' E-e . Muling xil limeul liti nga , maxani mutnaput rerat uit xil xa labos melele xa di muput rerat munae tesa xil .
40013030	Muling uit e munae tesa xil ti lalimeul vituei tang ituxoh melele te leh anien en . E melele xa moletin xil ti limei tengan lileh anien , nihiteni mi xil tengan ha lileh rerat munae tesa xil ak itiamu , e livar viton xil lihe vanute xil . Ti , nimei niso munae tesa xil ak lihe upang . Ti , moletin xil ak litilomun ha lileh uit xil e ha liserep kuh xil liti e povah navan . ' ”
40013031	E Iesu dei vole tei mun mi vanut moletin xil bitene , “ Suse xa Hi mei ihe Suv Toto e meulien na moletin xil ixoni utut mastad xa moletin tei ngguri e ba milihi e naho nan .
40013032	Tave ti neta xa utut mastad hokorong mak mu ni utiei sav xil , e melele xa meul , di meul tepiei be nesao ba vuma ... mei mahulong pupu mili holesok sav xil xa di lalih xil e naho . E melele xa matu , xi mei be holiei xa mahulong xa pipin tengan tuman xil limei lipol ni nunu mae xil e halite nen xil . ”
40013033	Iesu dei vole tei mun tesav mi xil bit , “ Suse xa Hi mei ihe Suv Toto ixoni is vutei xa atou tei ngguri e bilesi del bak pulaoa tei xa mahulong . E tave ti neta xa miling is hokorong tang en , is ak pol ni pulaoa mikaio ba vuma ... mei be mahulong xa mahulong . ”
40013034	E holesok xil xa Iesu misep usili mi vanut moletin xil , xi di misa ni mi xil nggo vole kestang . Xi tenavit kil ti koute nen mi xil .
40013035	Iesu pol ni mak tengan vasak ni sepinien xa Hi tesan ni mi provet tei mei vahe reitin xa bit , “ Inou nitei vole xil . Reitin , nggo vole xil , nihithiten usil holesok xil xa di texus e melele xa Hi tepeas ni ut etan , e texus tetuxoh xosali . ” (Sam 78:2)
40013036	Melele xa Iesu misepin mi vanut moletin xil bus , be reling xil e dilomun be nim xa da en . Moletin nan xil langgusili lamei visali , e lasisi labit , “ ? Vole usil munae tesa xil , ukila uhit kil koute teni mi xamem ? ”
40013037	Ma Iesu biteni mi xil bitene , “ Koute teni mak . Inou , Nat Moletin , nabe moletin xa naso utut uit xa bos .
40013038	Naho ak be ut etan , e utut uit xil xa lameul bos labe moletin xil xa Hi be Suv Toto nae . E munae tesa xil labe moletin xil xa Temat be suv toto nae .
40013039	Elu na moletin ak xa teso xil be Temat . Melele te leh anien en be hoxalite te melengien xil xa radi en . E moletin xil xa mei lileh anien labe masxaxa xil .
40013040	“ Nggoni ngan xa laput rerat munae tesa xil e laso xil labe upang , lipol ni imak e hoxalite te melengien xil xa radi en .
40013041	Reitin , e melele nen ak , inou , Nat Moletin , nisil masxaxa navan xil tengan ha lihe ut xil vus xa di nalaxati , e liput rerat ngan xil xa di lapol misa e holesok sav xil mun xa di misak ni moletin xil di lamot e tesaen .
40013042	Ti , masxaxa xil ha liso moletin tesa xil ak lihe upang xa mahulong , e e rute ak , xil ti limuis e ti liat lohe ve longpangasien nae xil .
40013043	Ti , ngan xil xa lamal pe met Hi , liminehin ixoni eai e rute xa Tame be Suv Toto en . ! Xosxa vurongemim di , muteong kuhi ni naha xa di nabiteni ! ”
40013044	Iesu misepin rilomun mi moletin nan xil bit , “ ? Melele xa Hi mei be Suv Toto e meulien na moletin tei , ngan ak nggoni naha ? Ixoni bokis tei xa holesok holu xa bos di en xa moletin tei teling xuxus ni tete naho tei . Bokis ak da vuma ... moletin sav tei ba mikameti . E melele xa pusi , milonge bos xa bos ven . Ma miling xuxus rilomun ni da , di , dilomun be tim san e pos ni holesok xil vus nan . Di , nggur mani nen e ba nggal rat tan xa bokis ak da en be nan .
40013045	“ ? Reitin , melele xa Hi mei be Suv Toto e meulien na moletin tei , ngan ak nggoni naha ? Ixoni moletin tei te bisnis xa di milang ves vatiei xil te tas xa bos .
40013046	E melele xa mikamet vatiei tei xa bos xa bos , xa mani teni mahulong , xi mitemanin . Ma dilomun be tim san , e pos ni holesok xil vus nan . Di , nggur mani nen e ba nggal vatiei te tas ak be nan .
40013047	“ ? Vatei mun , melele xa Hi mei be Suv Toto e meulien na moletin tei nggoni naha ? Ixoni melele xa laso net tengan laleh meseo xil . Melele xa laso ni be tas , laleh hisit meseo sav xil holu .
40013048	Melele xa net polu ni meseo xil , lalihi be ut . Di , moletin xil te meseo ladotan xorelisi e laso viton kuh meseo xil xa bos labe valeat xil . E meseo xil xa lasa , laso xil laba .
40013049	Imak vari e hoxalite te melengien xil xa radi en . Masxaxa xil mei lilepis moletin xil te ut etan ihusil suse nen tak . Xil lileh rerat moletin xil xa lasa ra ngan xil xa lamal pe met Hi ,
40013050	e ha liso moletin xil ak lihe upang xa mahulong . E rute ak , xil ti limuis e ti liat lohe ve longpangasien nae xil .
40013051	“ ? Midep , xamim mukil kuh koute te holesok xil ak , mu . . . ? ” E moletin nan xil labit rilomun ni mini labit , “ Io , makila . ”
40013052	Iesu biteni mi xil bit , “ Nggusil nenemien ak , tisa xil vus te Rae xil na Mosis xa lamaen Hi mei be Suv Toto e meulien nae tengan lihusil kuh pispisien nan xil , xil langgoni eilep tei xa holesok nan xil holu . Ma xi mikila ihe nim man e ileh rerat holesok xil xa bos pupu , ngan xil xa be te nousav , e ngan xil mun xa be neta hu . ”
40013053	Melele xa Iesu dei vole xil ak bus , xi be reling rute ak
40013054	e ba be Nasaret , metimal xati nan . E rute ak , Iesu be nim te pispispien , e dotan mipispisi mi moletin xil . E melele xa lalong pispisien nan xil , latemanin ni e labiteni mi xil mun tang labit , “ ? Moletin ak nggur kilakilen e xeihen ak nggo xave ?
40013055	? Tave nat moletin ti taxa di tepol ni nim xil tang ? Nana nan be Meri . E tuneli xil labe Temes , Siosep , Saemon e Sudas tang .
40013056	Hineli xil vus ladi visal xir e rute ak . ! Moletin ak be tei e xir tang ! ? Mak , ma xi nggur holesok xil ak nggo xave ? ”
40013057	Ve rin ak , moletin xil tine misoh e lanem male ni Iesu . E Iesu biteni mi xil bitene , “ Moletin xil vus di lamerere ni provet tei na Hi . E moletin xil te metimal xati nan e vatimol xati nan mun , xil lanem male ni vari . ”
40013058	Misak ni , e rute ak , Iesu tapol ni ti merekel xil vahe holu vengan xa neketen nae tovuol en .
40014001	E melele nen ak , suv toto Herod Antipas xa milaxat provins tahal Kaleli milongeong ni holesok xil xa Iesu di pol ni .
40014002	Ma Herod biteni mi moletin te polien nan xil bit , “ Iesu ak be Sion Baptaes vari . Tave ti neta xa xi mat , e meul rilomun ra maten . Ve rin ak iaxa nggur xeihen tengan vapol ni merekel xil . ”
40014003	Suv toto Herod Antipas minexo pupu mak vengan xi vari tesa raen tengan moletin te vaeen nan xil ha lital xat Sion , livar xati , e liso ni ihe nim te xeih . Xi tepol ni temak vengan xa Sion tesepin texeih teha xati tehit , “ Herod , sexien nam xil tamal ti vengan di oteli mi Herodias , atou na tumali Pilip . Naha xa di opol ni nggur xoteh rae na Hi . ”
40014004	
40014005	E tave ti neta xa Herod bit vahas Sion vamat , xi tenapol ni ti vengan ulin tekan ni ekaten na moletin xil vengan xil di latenemi latehit Sion Baptaes tehe provet tei .
40014006	Di , vatei , latepol ni anien ve melengien xa latepes suv toto Herod en . E melengien ak , atuli na Herodias tehol pe met moletin xil vus e tesak ni Herod tehesi xi tehe holu ven .
40014007	Misak ni , xi pol ni hitxatien tei te xeih mi atuli ak xa isa naha vari xa ien bei mini .
40014008	Ma atuli ak be visal ninen e misepin mini . Di , dilomun ba pus suv toto Herod e biteni mini bit , “ Taxeak , ieok bei tengan uhas vin Sion Baptaes , uta xoteh vatin , e usa ni minou e tre tova . ”
40014009	Melele Herod milonge mak , xi milonge misa pupu . E neta sav xa milonge mak , xi misemaen ni moletin nan xil tengan ha lipol ni , vengan ien ti tavei vahur xoteh hitxatien nan pe met moletin xil .
40014010	Ma moletin te vaeen nan xil labe nim te xeih , e lada xoteh vat Sion ra tiei nan .
40014011	Di , laling vatin de tre tei e langguri ba lasa ni mi atuli ak . E xi sung , ngguri ba misa ni mi ninen .
40014012	Melele xa moletin xil na Sion lalongeong ni xa xi mat , lamei e lapo tiei nan , ba ladihin ni . Di , ba labit mese ni mi Iesu .
40014013	Melele xa Iesu milongeong ni xa Sion mat , xi be bot del moletin nan xil e labalis labe ri oei e rute xa moletin latovuol en . E melele xa moletin xil lalonge , xil langgo taon nae xil e ba langgusili .
40014014	Ma melele xa Iesu but be reling bot , xi pus vanut moletin xil xa mahulong di ladatili tuei . E melele xa pus xil , en misae e xil e midal rat ngan xil xa lamesei ra meseien nae xil .
40014015	E melele xa eai minu , moletin nan xil lamei visali e labiteni mini labitene , “ Rute ak da suei e da be vongien xiak . Bos xa usil rerat vanut moletin xil ak liha tengan ha lihe metimal xil e lixal ti anien ae . ”
40014016	E Iesu biteni mi moletin nan xil bitene , “ Rinasil rerat xil ti linaha . Xamim tang musa anien mi xil tengan lia ni . ”
40014017	E labit rilomun ni mini labit , “ ! Ei ! ? Mupol ni itep , vengan xa anien ar tapin ti ? Pusi xiak , beret be lim e meseo mun be lu tang . ”
40014018	Iesu biteni mi xil bit , “ Musa ni vamei minou . ”
40014019	Di , xi biteni mi vanut moletin xil tengan litotan e ut tei xa bos xa husmunae di en . Melele xa ladotan bus , nggur beret lim del meseo lu , miketeh be nesao e misa memesien ba mi Hi ven . Di , bul papas beret xil e misa ni mi moletin nan xil tengan liti beret ak itel meseo mun mi vanut moletin xil .
40014020	Moletin xil vus langganien kuhi e vange polu . E melele xa moletin xil na Iesu laba mun tengan laleh saxut anien xil , lase ni be valeat lu e le tei (12) ba vuma ... xil vus lapolu .
40014021	E melele nen ak , tiramue xil xa langganien duxoh taosen lim (5000). E atou e horamue xil , latavuli xil ti .
40014022	Melele xa langganien bus , Iesu biteni mi moletin nan xil tengan litiamu ni lihe ri Oei Kaleli . E xi kestang ita tengan isil rerat vanut moletin xil lihaha .
40014023	Melele xa misil rerat moletin xil bus , xi mika sen tang be nesao e vathu tei tengan vasis . E Iesu da tasen ba duxoh vongien .
40014024	E melele nen ak , moletin xil na Iesu ladi e bot nae e Oei Kaleli , sotin ra ut . E xil di lakameti nggeih tengan lavalis vengan labisu ni votiang tei xa nggeih e tahe xil mun di labas bot nae .
40014025	E makoe roroh , ut taluv pilei ti mu , Iesu bemei visal xil e di mikakao e ramut oei nggoni ngan taxa di mikakao e tan tang .
40014026	E melele xa moletin nan xil lapusi xa di mikakao e ramut oei , ulixil mikan tova tang e lameun be nesao labit , “ ! Aue li ! ! Temat tei ! ”
40014027	E vatei takes , Iesu misepin mi xil bit , “ ! Ulimim nakan ti ! ! Inou tang ! Tinemim namalulul ti . ”
40014028	E Pita bit rilomun ni mini bit , “ ! Suv , xosxa be xouk reitin , uhiteni minou tengan nikakao e ramut oei e nihat visaluk ! ”
40014029	Ma Iesu biteni mini bit , “ ! Amei ! ” Misak ni Pita but be reling bot e da mikakao e ramut oei ba ni Iesu .
40014030	E melele xa Pita pusi xa votiang di bemei nggeih , ulin mikan , ma da palrir e oei . Melele xa pusi mak , mikei be nesao bit , “ ! O suv , ututou ni nou li ! ”
40014031	Vatei takes , Iesu misa hen e dal xati bit , “ ! Neketen nam hokorong pupu ! ? Veneh ma otanesi ti e nou ? ”
40014032	E melele taxa lube bot , votiang be tan .
40014033	Melele xa lapusi mak , moletin xil xa ladi e bot lamot mi Iesu e labiteni mini labit , “ ! O reitin mak , xouk vari iaxa obe Nat Hi ! ”
40014034	Di , langgur xoteh Oei Kaleli ba vuma ... laduxoh ut e tan tahal Kenesaret .
40014035	E melele xa moletin xil te rute ak lapus kila xa be Iesu , lasa sepinien ba mikapis rute xil vus xa di sangas . Misak ni , moletin xil holu laleh ngan nae xil xa di lamesei lamei lapus Iesu .
40014036	E ladak kesi tengan imaen xil lituxol seri eising nan tang . E xil vus xa laduxoli , meseien nae be reling xil .
40015001	Vatei , Farasi xil e tisa xil te Rae xil na Mosis langgo Serusalem , lamei visal Iesu e lasisi labit ,
40015002	“ ? Veneh ma moletin nam xil latahusil xat ti sexien xil xa elda nar xil tetiamu latesa ni mi xir ? Vengan moletin nam xil latakas he xil ti mu vamese , ti , lavaanian sung . ”
40015003	Iesu bit rilomun ni mi xil bit , “ ? E veneh vari xamim di munggur xoteh rae xil na Hi tengan muhusil kuh pispisien namim xil tang ?
40015004	Vengan Hi biteni bit , ' Mumerere ni tamemim e ninemim xil . ' (Eks 20:12) E biteni mun bit , ' Xosxa moletin tei isuhol tamen mu ninen , ma lihasi imat . ' (Eks 21:17)
40015005	E xamim di mupispisi mi moletin xil xa likila lihiteni mi tame e nine xil lihit , ' Holesok xil navan xa nakila nitutou ni xamil ni , ngan xil ak nasikoe xole ngamu tengan nisa ni mi Hi kestang . '
40015006	Nggo rin ak , di mupispisi mi moletin xil xa linamerere ti mun ni tame e nine xil natel holesok nae xil . Ma pispisien namim xil di pol ni sepinien xil na Hi mei be neta sav tang .
40015007	! Xamim mumese nggo hilbemim kestang ! Naha xa Hi tehiteni usil xamim texo provet Aesea momal xa bit ,
40015008	' Moletin xil ak di lamerere ni nou del sepinien nae xil kestang , e tine di sotin ra nou .
40015009	Tave ti neta xa di lamot minou , ieok ti tavei nakil ti . Vengan xil di lasa pispisien xil xa be na moletin xil tang , e di labiteni xa inou iaxa ieok bei tengan lihusili . ' ” (Aes 29:13)
40015010	Di , Iesu biles e mikes vanut moletin xil lamei visali e biteni mi xil bit , “ ! Muteong kuhi tengan mukila !
40015011	Tave holesok xil ti xa moletin tei ngguri nggo vulongen be tinen iaxa di misak ni mei tamese ti pe met Hi . ! E-e , tamak ti ! E sepinien xa mistal nggo vulongen iaxa mikila vasak ni moletin ak mei namese ti pe meten . ”
40015012	Melele xa Iesu be reling vanut moletin xil , moletin nan xil labiteni mini labit , “ ? Xouk okila xa Farasi xil tine tesoh melele xa latelong sepinien nam ? ”
40015013	E Iesu bit rilomun ni mi xil bitene , “ Farasi xil ak langgoni vatiei xil xa Tata navan xa de ut nesao tenalih xil ti . E limei liput rat xil itel lit xil .
40015014	Mustokovein xil liti nga . Xil labe metevar , e di lasak pisi tengan ti litiamu ni metevar sav xil mun . E xosxa metevar tei di diamu ni metevar tei mun , ma xalu vus lalimot lalihe vul tei . ”
40015015	E Pita biteni mini bit , “ Hit kil koute te vole ak mi xamem li . ”
40015016	Di , Iesu misis xil bit , “ ? ! Midep , xamim mutakil ti mu ! ?
40015017	? Mutakil ti xa holesok xil xa mungguri nggo vulongomim be vangemim tang . Ma di , mistal be reling tiei namim , ba be tisok tang .
40015018	E holesok xil xa di tinemim e musepin ni nggo vulongomim , xi vari iaxa di pol ni xamim mutamese ti pe met Hi .
40015019	Vengan melele xa tine moletin tei misa , xi di pol ni hisit sexien tesa xil ak : minem usil holesok xil xa misa , bas vin moletin xil , mikan ni atou na mosav xil , di pat vituei del mosav melele xa lutateli ti mu , di mikan ni neta na mosav xil , di miluvos ni his mosav xil e kot , e di misep purun his mosav xil mun .
40015020	Sexien xil ak di lapol ni moletin xil latamese ti pe met Hi . E xosxa moletin tei takas hen ti mu vamese , ti , vaanian sung , ngan ak misakras vapol ni moletin tei namese ti . ”
40015021	Di , Iesu be reling rute ak e ba be rute sav tei xa be sangas ni metimal xalu tahal Taer e Saedon .
40015022	E ate-Kenan tei xa de rute ak bemei visal Iesu e dak kesi bit , “ ! O suv li , xouk xa ostal onggo vatimol na suv toto Deved ! ! Iem isae e nou li ! Ninin tesa tei da xat atuli navan e di pangei tova tang . ”
40015023	E Iesu tasa ti sepinien tova mini . Ma moletin nan xil lamei visal Iesu e labiteni mini labit , “ Usil rat atou ak iha vengan di mikei nggeih bemei mi xir . ”
40015024	Misak ni , xi biles e biteni mi atou ak bit , “ Hi misil nou tengan namei ve mol-Isrel xil kestang xa langgoni sipsip xil san xa lakesae . ”
40015025	E ate-Kenan ak bemei e mitingeiril pe meten e dak kesi nggeih bit , “ ! O suv ! ! Tutou ni nou li ! ”
40015026	E xi bit rilomun ni mini bit , “ Tamal ti xa lavur anien a horamue xil e laso ni tang vaha mi kuli xil . ”
40015027	E atou bit rilomun ni mini bit , “ Suv , ngan ak be reitin . E kuli xil mun xa ladi xorelis von anien en lakila lava saxut anien xil xa suv nae di ngga lingi . ”
40015028	Di , Iesu biteni mini bit , “ ! Atou li , neketen nam mahulong tova tang ! Naha xa di osis nou ni mei istal ihe reitin . ” E vatei takes , atuli nan mei bos rilomun .
40015029	Melele xa Iesu be reling tan tahal Keneseret , xi del moletin nan xil langgusil seri Oei Kaleli . Di , labe hu tei e ba ladotan ladi .
40015030	Di , vanut moletin xil holu lamei tengan lapus Iesu e laleh ngan nae xil xa lamesei : ngan xil xa lasakras lakakao , ngan xil xa mete bar , ngan xil xa le mikavui , ngan xil xa labe vut , e holu e ngan tesav xil mun xa langgur meseien sav xil . Laling kekes ni xil pe met Iesu , e xi pol ni xil vus mei labos rilomun .
40015031	E melele xa moletin xil lapus naha xa Iesu pol ni , latemanin holu vengan xa ngan xil xa labe vut , di lasepin ; ngan xil xa le xil mikavui , le mei momal ; ngan xil xa lasakras lakakao , di lakakao ; e ngan xil xa labe metevar , di laketeh . Melele xa lapusi mak , lapet rat his Hi na mol-Isrel xil ven .
40015032	Di , Iesu mikes viton moletin nan xil e biteni mi xil bit , “ Ieok di misae e moletin xil ak vengan ladi visal xir melengien tol ngamu e anien ae tovuol . Ieok ti tave tengan nasil rerat xil latilomun lave tim sae xil melele xa mae dit nggat xil . Maxani , vexil namal e mete xil namaluxoluk e suse . ”
40015033	E moletin nan xil lasisi labit , “ ! Inggak be uruvuol ! ? Rikamet anien e rute xave tengan rakila rihengan vanut moletin xil xa mahulong xiak ? ”
40015034	E Iesu misi xil bit , “ ? Beret vahis mungguri ? ” Labit rilomun ni mini labit , “ Beret lu e he sav (7) tang e tutut meseo vahis . ”
40015035	Ma Iesu biteni mi vanut moletin xil tengan litotan e tan .
40015036	Melele xa ladotan bus , Iesu nggur beret lu e he sav (7) e meseo vahis e misa memesien ba mi Hi ven . Di , bul papasi e misa ni mi moletin nan xil tengan ha liti mi moletin xil .
40015037	Moletin xil vus langganien e vange polu . E melele xa moletin xil na Iesu laba mun tengan laleh saxut anien xil , lase valeat lu e he sav (7) ba vuma ... xil vus polu .
40015038	Tiramue xil xa langganien e melengien ak laduxoh taosen hat (4000). E atou e horamue nae xil latavuli xil ti .
40015039	E melele xa Iesu misil rerat vanut moletin xil ak labaha , xi del moletin nan xil labe bot e ba labe rute tei xa lakesi ni Makatan .
40016001	Vatei , Farasi e Satusi xil lamei visal Iesu tengan lasak pisi . Ma lasisi tengan vapol ni neta tei xa eilep vapisen ni xa xi texo Hi reitin .
40016002	E Iesu bit rilomun ni mi xil bit , “ Melele xa eai minu , xamim mubiteni mubit , ' ? Mupusi ? Tilang hat pili . Ngan ak pisen ni xa an ihos visuvong . '
40016003	E melele xa ut milan , mubiteni mubit , ' Tilang hat pili . Ngan ak pisen ni xa an isa xosali . ' Xamim mupus kil naha xa di mistal e tilang hat , e musakras mupus kil naha xa eilep xa Hi di pol ni xosali .
40016004	Xamim moletin xil te xosali ak , mubit mupus ti neta tei xa eilep vapisen ni xa natexo Hi reitin . Di mubit mupusi vengan xa meulien namim mikavui e munggoni atou tei xa be na Hi , e di maen xi mi ngan tesav xil mun . E ninapol ni ti neta tova xa eilep tengan mupusi . Ti mupus neta tei takes xa ixoni ngan xa testal mi provet Siona tetiamu . ” Di , Iesu biles e be reling xil .
40016005	Di , Iesu del moletin nan xil langgur xoteh Oei Kaleli . E melele xa laduxoh rin , moletin nan xil lanem rilomun ni xa iexil bovorong ni beret ae .
40016006	E melele xa laba , Iesu biteni mi xil bitene , “ Mulaxat kuh xamim ve ' is ' na Farasi e Satusi xil . ”
40016007	Melele xa lalong sepinien nan , lasep usili del xil mun tang labit , “ Xi misepin mak mi xir vengan xa rataleh ti beret ar . ”
40016008	E Iesu milong kil naha xa di lasep usili . Ma ba biteni mi xil bitene , “ ! Neketen namim hokorong pupu ! ? Veneh ma di musep usil beret xa ar tovuol ?
40016009	? ! Mutakil ti mu ! ? ? Iemim bovorong ni ngamu xa natehengan tiramue xil latehe taosen lim (5000) tetel beret lim (5) tang ? E valeat vahis polu ni rut anien xil xa muteleh viton ni ?
40016010	? E munem usil melele xa natehengan moletin latehe taosen hat (4000) tetel beret lu e he sav (7) tang . ? E valeat vahis polu ni rut anien xil xa muteleh viton ni ?
40016011	? Ma veneh ma mutakil ti mu xa inou natasep usil beret ti ? E mulaxat kuh xamim ve ' is ' na Farasi e Satusi xil . ”
40016012	Ma xil lanem kila sung xa xi taviteni ti tengan lilaxat kuh xil ve is te beret , e ve pispisien xil na Farasi e Satusi xil .
40016013	Iesu e moletin nan xil lakakao laba , laduxoh rute tei sangas ni taon tahal Seseria-Filipae . E inggak , xi misis moletin nan xil bit , “ ? Moletin xil labiteni xa inou , Nat Moletin , nabe visi vari ? ”
40016014	E labit rilomun ni mini labit , “ Rut moletin xil labit obe Sion Baptaes . E rute ngan xil labit obe provet Ilaetsa . E rute sav xil mun labit xouk obe provet Seremaea tetiamu mu provet sav tei . ”
40016015	E xi misis xil bit , “ ? E xamim , midep ? ? Mubit inou nabe visi vari ? ”
40016016	E Saemon Pita mitamea e bit , “ Xouk obe Kristo . Reitin , obe Nat Hi xa meul da . ”
40016017	E Iesu biteni mini bit , “ Saemon , nat Siona , tuxolxatien na Hi di minuk ngamu . Vengan xa tave moletin ti xa vahit rat ngan ak minuk . Tata navan xa de ut nesao , xi vari bit rati minuk .
40016018	E nabiteni minuk xa obe ' Pita ' xa koute teni be ' vatihat ' . E vatihat ak , nikili ni Sias navan . E xeihen xil vus na Temat e maten lasakras mei lapurun ni .
40016019	Nisak ni xouk mei uhe vat na moletin navan xil . Ve rin ak , naha xa uhit xole e ut etan ak , Hi mun ihit xole . E naha xa umae ni e ut etan , Hi mun imae ni . ”
40016020	Di , Iesu misep xol moletin nan xil tengan linahit rati ti mi moletin tova xa xi be Kristo xa Hi tehit xati tengan imei .
40016021	E melele nen ak ba , Iesu misep kila mi moletin nan xil xa ihe Serusalem . E melele xa ituxoh Serusalem , xi ihur longpangasien holu ixo he elda xil , vat xil na pris xil , e tisa xil te Rae xil na Mosis . Xi bit mese ni xa xil lihas vini . Ti , e melengien tol nen , imea rilomun ra maten .
40016022	Melele xa Iesu biteni mak , Pita dela be rin , e misepin nggeih xati bit , “ ! Suv , onasepin ti namak ! ! Holesok xil ak misakras vastal minuk ! ”
40016023	E Iesu biles , pus Pita e biteni mini bit , “ ! Temat , he reling nou ! Nenemien ak be neta tei xa di misak pisi tengan ipol ni nou nisavut e suse navan . Vengan xouk di onggusil xat nenemien na moletin xil te ut etan , e otahusil nenemien na Hi ti . ”
40016024	Di , Iesu biteni mi moletin nan xil bit , “ Xosxa moletin tova ien bei tengan ihusil nou , ma isin meulien nan , ipo eivave te maten nan , e ihusil xat nou .
40016025	Vengan xa ngan xil xa lasak pisi tengan likenin meulien nae ve xil tang , ma meulien nae ikesae ra xil . E ngan xil xa lamaen meulien nae ikesae vengan di langgusil xat nou , ma , e ut nesao , xil likamet meulien sal .
40016026	? Naha xa bos , xosxa moletin tei mileh holesok xil vus te ut etan ak , e di misa rat meulien nan tengan vapol ni ? ! Neta tovuol vari ! Vengan xi misakras vasa neta ngan tengan ihur rilomun ni meulien nan .
40016027	“ Tave nousav ti , inou , Nat Moletin , nitilomun itel xeihen xa tellep xa Tata navan isa ni minou e itel masxaxa nan xil . E melele nen ak , nisa kekes ni huit polien mi moletin xil vus ihusil naha xa xil latepol ni .
40016028	Reitin nabiteni mi xamim , rut xamim xa di lasoh del nou xosali , linamat ti mu e lipus melele xa inou , Nat Moletin , nimei tengan mei nihe suv toto na moletin xil vus . ”
40017001	Melele xa melengien tei e he sav (6) mei mitavi , Iesu nggur Pita , Temes del Sion (xa be tua na Temes) e del xatel latobe nesao e vathu tei tengan xatel ak kestang latoti vituei en .
40017002	Inggak , latpus tenbe Iesu biles . Valnaon mihinehin nggoni eai , e eising nan xil mei mieh pupu e mihinehin nggoni laet .
40017003	Vatei takes , latpus Mosis e Ilaetsa lustal e ba lusepin del Iesu .
40017004	Melele xa Pita pus xalu , biteni mi Iesu bit , “ ! Suv , bos xa ratdit ak ! Xosxa iem bei , ma matkili ni horao ihe tol : tei ihe mam , tei ihe ma Mosis , e tei ihe ma Ilaetsa . ”
40017005	Melele xa di tamu misepin , momah tei xa mihinehin pupu mei mikutaxol xatel . E latlong rae tei mistal nggo en xa bit , “ Ngan ak be Natuxoli reitin xa eheien navan di en . Inou nabesi nou pupu ven . ! Muteong xati ! ”
40017006	Melele xa Pita xatel latlong rae ak , uli xatel mikan pupu , e latomot latobe tan .
40017007	Melele xa ladi tamu e tan , Iesu bemei e duxol xatel bit , “ Totamea . Ulimitel nakan ti mun . ”
40017008	E melele xa latpet rat metexatel , lattapus ti mun moletin xalu ak , Iesu kestang de visal xatel .
40017009	Melele xa di latsuvul ra vathu ak , Iesu misep xol xatel bit , “ Mutnahiteni ti mi moletin tova usil naha xa mutepusi ituxoh melele xa inou , Nat Moletin , nimea rilomun ra maten . ”
40017010	E moletin nan xatel latsisi latbit , “ ? Veneh ma tisa xil te Rae xil na Mosis labiteni xa Ilaetsa imei itiamu ni Kristo xa Hi tehit xati ? ”
40017011	E Iesu bit rilomun ni bit , “ Reitin xa Ilaetsa imei tengan ipol ni holesok xil vus mei imal rilomun .
40017012	E nabiteni mi xamitel xa Ilaetsa temei ngamu e moletin xil latnapus kil ti . Xil latepol tesa mini texoni ngan xa iexil tehei . E suse nen tak , tave nousav ti , inou mun , Nat Moletin , nihur longpangasien e he xil . ”
40017013	Melele xa Iesu biteni mak , ma latlong kila sung xa xi di bit usil Sion Baptaes .
40017014	Melele xa Iesu xatel latsuvul ra vathu ak , latbisu ni vanut moletin xil . E moletin tei bemei visal Iesu , mitingeiril pe meten ,
40017015	e biteni mini bit , “ O suv li , iem isae e natuxoli , vengan xi mermesil e milong pangas xi pupu ven . Melengien holu , xi di mot be upang mu oei .
40017016	Natehuri temei visal moletin nam xil , e xil lasakras lapol ni mei bos rilomun . ”
40017017	Melele xa Iesu milonge mak , biteni bit , “ ! Iva ! ! Xamim moletin xil te xosali ak , mukavui e neketen namim tuvuol vari ! ? Niti visal xamim ituxoh vilieh ? Veok buol ni xamim xa neketen namim tovuol . Muhur horamue ak vamei visal nou inggak . ”
40017018	E melele xa Iesu pus horamue ak , minggol rerat ninin tesa be reling , e , vatei takes , horamue ak mei bos rilomun .
40017019	Dutou ni melele nen ak , melele xa Iesu da sen tang , moletin nan xil lamei visali e lasisi labit , “ ? Veneh ma xamem matesakras mavol rerat ninin tesa ak ? ”
40017020	E Iesu bit rilomun ni mi xil bit , “ Vengan xa neketen namim hokorong pupu . Reitin nabiteni mi xamim , xosxa munggur neketen xa hokorong nggoni utut mastad , mukila muviteni mi vathu ak muvit , ' Umea ra rute ak , e uha xor ' , ma iha xor . Xosxa neketen namim di , ma neta tovuol vaxeih tengan mupol ni . ”
40017021	
40017022	Di , lamea reling rute ak e lakakao labe provins tahal Kaleli . E melele xa di lakakao laba , Iesu biteni mi xil bit , “ Nave nousav ti , inou , Nat Moletin , limaen ni ihe he moletin xil te ut etan .
40017023	Xil lihas vin nou . E , e melengien tol nen , nimea rilomun ra maten . ” Melele xa moletin nan xil lalonge mak , lanexo pupu .
40017024	Vatei , Iesu del moletin nan xil di lakakao e lamei e taon tahal Kapaniam . Inggak , moletin xil xa laleh mani te takis te Nim Eo lamei visal Pita e lasisi labit , “ ? Midep ? ? Tisa nam di nggal takis te Nim Eo , mu taxali ti ? ”
40017025	E Pita bit rilomun ni mi xil bit , “ Io , xi nggale . ” Di , Pita dilomun be tim . Xi tasepin ti mu , e Iesu misis bit , “ ? Saemon Pita , onemi midep ? ? Suv toto xil te ut etan di laleh takis e duti ra moletin si xil ? ? Lalehi ra horamue nae xati , mu ra moletin sav xil tang ? ”
40017026	E Pita bit rilomun ni mini bit , “ Lalehi ra moletin sav xil . ” Iesu biteni mini bit , “ Imak , ma horamue nae xati xil linaxal ti takis .
40017027	E tave ti neta xa Hi xa be Suv Toto te holesok xil vus be Tata naralu , ralixal takis te Nim Eo nan vengan xa tavos ti xa ralsak ni moletin xil ak tine vasoh ve ralu . Ma ha , uhe Oei Kaleli e uso huk . Meseo xa usare itiamu , usah vulongen , e ukamet mani tei xa ipin tengan uxal rat takis naralu ni . Ti , uhuri e usa ni mi moletin xil ak . ”
40018001	E melele nen ak , moletin xil na Iesu lamei visali e lasisi labit , “ ? Visi iaxa be eilep mak mu e ngan xil xa Hi be Suv Toto nae ? ”
40018002	Iesu mikes tutut horamue tei e pol ni mei misoh pe met xil .
40018003	Di , biteni mi xil bitene , “ Reitin li nabiteni mi xamim , xosxa munaviles nenemien namim ti tengan mei muxoni horamue ak , ma musakras muve rute xa Hi be Suv Toto en .
40018004	Misak ni , ngan xil xa lapol ni nenemien nae be tan nggoni horamue ak , xil lihe eilep mak mu e rute xa Hi be Suv Toto en .
40018005	E moletin tei xa nggur pilei horamue tei nggoni ngan ak e hisok , ma nggoni ngan xa di minggur pilei nou .
40018006	“ E xosxa moletin tova isak ni moletin tei xa nggusil xat nou nggoni horamue ak tengan imot e tesaen , ma Hi isa longpangasien isa mak mu mini . Bos mak mu xosxa lavar xat hat tova xa mahulong pupu vate huraen , e laso ni vamarir e huinep te tas .
40018007	Reitin xa holesok xil di lasak pis moletin tei tengan vamot e tesaen di bemei . ! E isa mak mu mi ngan xil xa labe suse te tesaen xil ak !
40018008	“ ! Nggusil nenemien ak , xosxa hem mu lem misak ni xouk di omot e tesaen , ma uta xotehi e uso ni iha ! Ihos mak mu xa rut tenbom tang isa e uhur meulien sal , ili ngan xa hem xalu e lem xalu lubos tang ludi e liso xouk uhe Upang xa misakras vamat .
40018009	! Xosxa metom tei misak ni xouk di omot e tesaen , ukis rati e uso ni iha ! Ihos mak mu xa metom tei mikesae e uhur meulien sal , ili ngan xa metom xalu vus ludi tang e liso xouk uhe Upang xa misakras vamat . ”
40018010	Melele xa horamue ak di tamu misomal pe mete , Iesu biteni mi moletin nan xil bit , “ Muxuxou kuhi ve xamim tengan munanem male ni moletin xil xa langgusil xat nou nggoni horamue ak . Reitin li nabiteni mi xamim xa masxaxa nae xil ladit pe met Tata navan e ut nesao . E xil lihit mesen ni xosxa moletin tei di pangei xil .
40018011	
40018012	“ ? Xamim munemi midep ? ? Xosxa moletin tei , sipsip san xil duxoh handred tei (100) e tei e xil mikesae , ma xi ipol ni neh ? ? Munemi xa ihe reling sipsip sav san xil xa labe hanutap hat e hat e le tei mun (99) liti e seri hu tei tengan ha ilang ves ngan xa mikesae ? ! Io !
40018013	E reitin li nabiteni mi xamim xa , xosxa ikameti , ma ihesi xi pupu ven , ili sipsip sav san xil xa latakesae ti .
40018014	Nggusil rin ak , Tamemim xa de ut nesao ien ti tavei tengan ti moletin xa nggusil xat nou nggoni horamue ak vakesae . ”
40018015	Iesu dit ni ngan taxa di misepin mi moletin nan xil usil ngan xil xa di lapol misa mi mosav xil bit , “ Xosxa tumali tei pol misa minuk , xouk tasom uhe visali e upisen naha xa xi tepol ni xa tenamal ti minuk . Xosxa iteong kuhi ni xouk e mulimal ni xamil , ma uhesi xouk vengan muliti ihos rilomun .
40018016	E xosxa xi nateong ni sepinien nam ti , utilomun uhe visali itel moletin sav tei mu lu mun . Xalu mun lalipusi e lalisepin mini e rin nam xa be reitin xa otesak pisi tengan umal ni xamil .
40018017	E xosxa tumali ien ti tavei tengan vateong ni xamitel , ma ha mutihit mese ni pe met vanut moletin xil te Sias na Hi . E xosxa moletin ak ien ti tavei tengan vateong ni ngan xil te Sias mun , ma mupusi ixoni ngan taxa xi takil ti Hi mu be moletin tesa tei nggoni ngan xil xa di laleh takis .
40018018	“ Reitin li nabiteni mi xamim , naha xa xamim di musep xole e ut etan , ixoni ngan xa Hi mun xa de ut nesao di misep xole . E naha xa di mumaen ni e ut etan , ma ixoni ngan xa Hi mun xa de ut nesao di maen ni .
40018019	“ Reitin li nabiteni mi xamim xa xosxa xamil lu xa mudi e ut etan ak mulimei e nenemien tei usil neta ngan e mulisis ven , ma Tata navan xa de ut nesao isa huit sisen namil .
40018020	Vengan xa melele xa moletin lu mu tol latomei vituei e hisok , inou mun nite visal xil e rute ak . ”
40018021	Di , Pita bemei visal Iesu e misisi bit , “ ? Suv , xosxa tua navan pol misa minou , niketeh ihos rilomun mini ituxoh vahis ? ? Ituxoh lu e he sav (7)?
40018022	Iesu bit rilomun ni mini bitene , “ E-e , tave lu e he sav (7) ti . Uketeh ihos rilomun mini ihe lu e he sav (7), ti , upol ni ihe lu e he sav (7) mun , ti , upol ni ihe lu e he sav mun (7) ha vuma ... osakras ovuli mun .
40018023	“ Nihit kil sexien ak ni vole tei . Melele xa Hi mei ihe Suv Toto e meulien na moletin xil , ngan ak ixoni suv toto tei xa ien bei tengan imal ni kaon xa moletin te polien nan xil latepol ni tetela .
40018024	E melele xa xi di momal ni kaon xil ak , ladel moletin tei xa kaon nan mili gol mani milian hexalu (10,000,000).
40018025	E vengan xa suse tovuol tengan moletin ak ixal rat kaon nan , suv toto nan misemaen ni tengan lipos ni xi , atou nan , e horamue nalu xil vus mei lihe slev xil , e lipos ni holesok xil vus nan mun . E suse ak , suv toto bit mani nen mei ixal rat kaon xil vus nan .
40018026	“ Melele xa moletin ak milonge mak , mitingeiril pe met suv toto e dak kesi bit , ' ! Aue li ! ! Usa mesal tova mun xa hokorong minou li , e nixal rat holesok xil vus xa di kaon navan ! '
40018027	Melele xa suv toto ak milonge mak , en misae en . Ma misil len kaon nan e maen ni ba ven mase .
40018028	“ E melele xa moletin ak mistal , mikamet moletin te polien sav tei xa kaon nan dela be gol mani vahis tang . E melele xa pusi , miki xat huraen e biteni mini bit , ' ! Uxal rat mani xil vus xa otehuri ranou ! '
40018029	“ E moletin te polien ak mitingeiril pe meten e dak kesi bit , ' ! Aue li ! ! Usa mesal tova mun xa hokorong minou li , e nixal rat holesok xil vus xa di kaon navan ! '
40018030	“ E moletin ak ien ti tavei vasa mesal mini . E ba sung , miso moletin ak be nim te xeih tengan iti en ituxoh melele xa ixal rat kaon nan xil vus .
40018031	E melele xa moletin te polien sav xil lapus naha xa testal , xil lalonge misa pupu e ba labit mese ni mi suv toto nae .
40018032	“ Di , suv toto mikes moletin ak bemei visali e misepin nggeih mini bit , ' ! Xouk xa obe moletin tei navan di opol misa xa misa ! Melele xa otetak kes nou tengan ieok isae e xouk , ma natesil len kaon nam e natemaen xouk ba vem temase .
40018033	? Misak ni , veneh ma xouk iem tasae ti moletin te polien sav navan vaxoni ngan xa inou natepol ni minuk ? '
40018034	Suv toto ien mikat , ma misa rat moletin nan ak ba tengan ihur longpangasien ixo he moletin xil e nim te xeih ituxoh melele xa ixal rat kaon nan xil vus .
40018035	“ E Tata navan xa de ut nesao mun ipol ni imak tang mi xamim vus xosxa munaketeh navos rilomun mi tua namim xil ti ixo tinemim tevi . ”
40019001	Melele xa Iesu misepin usil rin xil ak bus , xi be reling provins tahal Kaleli del moletin nan xil . Ma xil labe rute tei xa mili Oeisal Sodan e provins tahal Sudea .
40019002	Vanut moletin xil holu langgusili labe rute ak , e xi misak pilei xil vus .
40019003	E melele nen ak , rut Farasi xil lamei visali tengan ti lisak pisi . Misak ni , lasisi labit , “ Uhit pisi mi xamem . ? Rae nar xil di maen ni tengan moletin tei istokovein atou nan ve nenemien xil vus tang ? ”
40019004	E Iesu bit rilomun ni mi xil bitene , “ ? Midep ? ? Xamim mutavuli ti Vanuvei Eo na Hi ? Vengan xi di biteni xa , tetiamu , e melele xa Hi tepol ni holesok xil e ut etan , ' Hi pol ni moletin , tei be malohos , e tei mun be atou . ' ' (Sen 1:27)
40019005	E biteni mun bit , ' Ve rin ak , tiramue imea reling tamen xal ninen , e ihisti itel atou nan , e tenbexalu mei ihe tei takes . ' (Sen 2:24)
40019006	Misak ni xalu lutave lu ti mu , e mei lube tei takes . Ma naha xa Hi tehisten ni , moletin tovuol vaseti xalu mun . ”
40019007	E Farasi xil lasisi labitene , “ Vahit vamak , ma veneh Mosis tesemaen xir tehit , ' Moletin xa bit vastokovein atou nan , isa Setifiket te Silaen mini . Ti , mikila istokovein ni sung . ' (Dut 24:1)”
40019008	E Iesu bit rilomun ni bit , “ Mosis temaen xamim tengan mustokovein atou namim xil vengan xa vatumim nggeih pupu . E sexien ak tovuol e melele xa Hi tepol kokot ni holesok xil .
40019009	E nabiteni mi xamim xa xosxa moletin tei mistokovein atou nan e melele xa atou ak tapol ni ti vasa vatel tiramue sav , xi di pol ni neta xa misa pe met Hi . E xosxa , moletin ak mea e miteli rilomun del atou sav , pe met Hi , nggoni ngan xa xi di pol misa del atou ak . ”
40019010	Melele xa misepin mi xil bus , moletin nan xil mei labiteni mini labit , “ Vahit vamak e tiramue del atou nan , ma bos mak mu tengan tiramue tei ita tasen tang e nateli ti . ”
40019011	E Iesu bit rilomun ni mi xil bit , “ Tave moletin xil vus ti xa lakila lavusil pispisien ak . E rut moletin ngan xil , Hi di misa xeihen mi xil tengan lihusili .
40019012	Vengan rut moletin xil lasakras lateli vengan ut eo nae misa melele xa latepes xil . E ngan teisav xil lasakras lateli vengan xa moletin sav tepangei ut eo nae . E rute moletin sav xil mun lapol ni nenemien nae xa linateli ti tengan lipol mi Hi xa be Suv Toto nae . Ngan xil xa lakila lavusil sexien ak , ma bos tengan lihusili . ”
40019013	Di , moletin xil laleh tutut horamue nae xil lamei visal Iesu tengan xi valing hen e xil e vatuxol xat xil . E melele xa moletin nan xil lapus xil , labul xat xil .
40019014	E Iesu misepin mi xil bit , “ Mumaen tutut horamue xil ak lamei visal nou , e munasikoe xol xil ti . Vengan xa Hi be Suv Toto na hisit moletin xil xa langgoni xil tang . ”
40019015	Ma melele xa lamei visali , Iesu miling hen e xil e misa tuxolxatien mi xil . Di , Iesu e moletin nan xil labe reling rute ak .
40019016	Melele xa Iesu minggusil suse ba , moletin tei bemei visali e misisi bit , “ Tisa , nipol ni naha xa bos tengan nikila nihur meulien sal ? ”
40019017	Iesu bit rilomun ni mini bit , “ ? Veneh ma di osis nou usil naha xa bos ? Hi kestang bos . E xosxa iem bei ovur meulien sal , ma uteong xat rae nan xil vus . ”
40019018	Di , moletin ak misisi bit , “ ? E rae xave vari e xil tengan nihusili ? E Iesu bit rilomun ni mini bit , “ ' Munahas vin ti moletin . Munakan ni atou mu tiramue na mosav ti . Munakan ni ti neta na mosav xil . Munaluvos ni his mosav xil ti .
40019019	Mumerere ni tamemim e ninemim xil . ' (Eks 20:12-16) E , ' Iemim ihei moletin sav xil ixoni ngan taxa xamim vus di iemim bei xamim mun tang . ' (Lev 19:18)”
40019020	E tiram maxoe ak bit rilomun ni mi Iesu bit , “ Inou di nanggusil xat rae xil vus ak . ? Naha mun iaxa natapol ni ti ? ”
40019021	Ma Iesu biteni mini bit , “ Xosxa xouk iem bei tengan mei omal tevi , ma ha upos ni holesok xil vus nam e usa mani nen mi ngan xil xa holesok nae tovuol . E xosxa upol ni imak , ma holesok nam xil e ut nesao ihe holu . Ti , utilomun e uhusil xat nou . ”
40019022	E melele xa tiram maxoe ak milong sepinien nan , xi milonge misa e be relingi vengan xa holesok nan xil labe holu e en ti tave tengan vastokoveini .
40019023	Di , Iesu biteni mi moletin nan xil bit , “ Reitin li nabiteni mi xamim , nggeih tova tang tengan moletin xa holesok nan holu vamaen Hi mei vahe Suv Toto e meulien nan .
40019024	? Munemi xa kamel tei xa be mahulong mikila vakital vaxo met nidil tei xa hokorong xa hokorong pupu ? E-e , misakras . E moletin tei xa holesok nan xil holu , nggeih mak mu mili ngan ak tengan imaen Hi mei ihe Suv Toto e meulien nan . ”
40019025	Melele xa moletin xil na Iesu lalonge mak , latemanin pupu e lasisi labit , “ ? Imak , ma Hi mikila vateh meulien na visi vari ? ”
40019026	Iesu miketeh kapis e xil e bitene , “ ! Iaxai vari ! Moletin misakras vapol ni , e Hi kestang mikila ipol ni holesok xil vus . ”
40019027	Di , Pita biteni mini bit , “ ? Opusi ? Xamem mastokovein holesok xil vus namem tengan mavusiluk . ? Imak , ma Hi isa naha mi xamem ? ”
40019028	E Iesu biteni mi xil bitene , “ Reitin li nabiteni mi xamim , e melele xa Hi ipol pilei ni holesok xil vus te ut etan mei ihe neta hu , inou , Nat Moletin , nitotan e von xeihen navan itel miehen . E melele nen ak , xamim kekes mun ti mutotan itel nou e von xeihen namim xa ihe lu e le tei (12). Ti , mulepis mol-Isrel xil vus xa langgo vatimol lu e le tei (12) xa mahulong nae .
40019029	E moletin xil vus xa di lastokovein tim sae , mu tua nae xil , mu hinexil , mu tamexil , mu ninexil , mu horamue nae xil , mu naho sae xil venou , ma Hi isa rilomun ni mi xil huite teni xa ihe handred tei (100) ili ngan xa latestokovein ni . E xil lihur meulien sal mun .
40019030	E moletin holu xa labe eilep xil xosali ak , xil mei lihe neta sav tang . E holu xa labe movotei xil xosali , xil mei lihe eilep xil sung .
40020001	Melele xa Iesu di misepin del moletin nan xil , xi dei vole ak mi xil bit , “ Suse xa Hi mei ihe Suv Toto e meulien na moletin xil ixoni hortan tei xa ba makoe roroh tamu tengan valeh viton moletin te polien xil tengan mei lapol e urvatiei san .
40020002	Melele xa ba misepin mi xil , xil lamaen ni tengan lipol mini ve mani tei xa imal ni ve melengien tei . Di , misil xil laba tengan lava lapol e urvatiei san .
40020003	“ Melele xa meteneai bemei nesao vuteili , hortan ak dilomun ba , e pus moletin sav xil xa dit laborang votei tang e von posen , e latapol ni ti neta .
40020004	Ma xi biteni mi xil bit , ' Ei , xamim mun ha mupol e urvatiei savan , e nixal xamim ni naha xa imal . '
40020005	Ma xil mun laba lapol . “ E piniai , xi dilomun ba , e pol ni nggoni ngan taxa tepol ni ngamu . Di , ba pol ni mun e melele xa meteneai da be tan vuteili .
40020006	E melele xa meteneai ba sangas tengan vanu , xi dilomun ba e pus rut moletin xil mun dit lasoh votei tang . Ma xi misis xil bit , ' ? Veneh ma di musoh votei mak , e mutapol ni ti neta e makoe mei duxoh mahis xiak ? '
40020007	“ Ma xil labit rilomun ni mini labit , ' Vengan moletin ti tamei tengan valeh xamem mava mapol mini . ' “ Ma hortan ak biteni mi xil bit , ' Xamim mun muha mupol e urvatiei savan . '
40020008	“ Melele xa meteneai ba minu , hortan te urvatiei ak ba biteni mi vat na moletin te polien xil bit , ' Ukes viton moletin xil te polien limei , e usa huit polien nae mi xil . Itiamu , usa ni mi ngan xil xa lamei dutou iha vuma .... ituxoh ngan xil xa latemei tetiamu . '
40020009	“ Ma , ngan xil xa lamei e melele xa meteneai ba sangas tengan vanu , vat te polien misa huit polien nae momal ni ngan te melengien tevi tei .
40020010	Misak ni , melele xa ngan xil xa latemei tetiamu lapusi mak , xil lanemi labit xil lihuri ihe eilep mu . E melele xa lamei , xil mun langgur huit polien nae momal ni ngan te melengien tevi tei tang .
40020011	E melele xa langguri , xil laseputut ba xat hortan ak
40020012	labit , ' Ngan xil xa lamei dutou tang , e melele xa meteneai ba sangas tengan vanu , xil lapol haoa tei takes , e onggal xil nggoni xamem tang xa makon ni polien , mapo vetin , e eai ngga pangas tenbemem . '
40020013	“ E hortan ak bit rilomun ni mi xil bit , ' Tua navan xil , inou natapol ti vasa mi xamim . Xamim mumaen ni tengan mupol minou ve huit polien xa momal te melengien tevi tei .
40020014	Ma muleh mani namim muha . Inou ieok bei tengan nixal ngan xil xa latemei tetutou ipin ni ngan taxa xamim mungguri .
40020015	Ngan ak be mani navan , e nikila nipol ni ixoni ngan xa ieok bei ni . ? Mu midep ? ? Xamim di munem misa ni xil vengan di nasa tutouen mi xil ? '
40020016	“ Ma , usil sexien xil ak vari , moletin holu xa labe movotei xil tang xosali ak , xil mei lihe eilep xil . E holu e ngan xil xa labe eilep xil xosali ak , xil mei lihe neta sav tang . ”
40020017	Melele xa Iesu di mikakao ba tengan vahe Serusalem , xi mileh moletin nan xil xa labe lu e le tei (12) ba laka se xil vuteili e biteni mi xil bit ,
40020018	“ ? Mupusi ? Taxeak di raba ve Serusalem xiak . E rute ak , xil limaen nou , Nat Moletin , ha nihe he vat xil na pris xil e tisa xil te Rae na Mosis . Ivus ti , xil lihur nou nihe kot e limaen rat meulien navan tengan ha nimat .
40020019	Ti , lisa rat nou ha nihe he moletin xil xa latave Siu ti , e xil lipol pepamen ni nou , limeas pangas nou ni ao te xeih xil xa sanute di en , e liti xat nou e eivave . E melele xa melengien tol mei itavi , inou nimea rilomun ra maten . ”
40020020	Di , nine Temes xal Sion , nat Sepeti xalu , del xalu latomei tengan latopus Iesu . Xi mitingeiril pe meten tengan vasis neta ngan mini .
40020021	Iesu misisi bit , “ ? Atou li , iem bei neh ? ” Ma xi bit rilomun ni mini bit , “ Ieok bei li tengan umaen horamue navan xalu ak ha lalitotan sangas visaluk e melele xa mei uhe suv toto . Tei ite rim metu , e tei ite rim meil . ”
40020022	Ma Iesu biles miketeh pus natneli xalu e misis xalu bit , “ Xamil mutakil ti naha xa di musis nou ni . ? Midep ? ? Xamil mukila tamak mulihur sakpisien xil e longpangasien xil ixoni ngan taxa inou ha nihuri ? ” E lubit rilomun ni mini lubit , “ ! Io , makila ! ”
40020023	Di , Iesu biteni mi xalu bit , “ Reitin , xamil mulihur longpangasien ixoni ngan xa inou nihuri . E tave ti neta xa imak , nave nou ti iaxa nihosei visi tengan mei itotan e riuk metu mu e riuk meil . Vontoen xalu ak xa tellep xiak be na ngan xalu xa Tata navan bosei xalu ngamu tengan lalihuri . ”
40020024	E melele xa moletin sav xil na Iesu xa labe he xalu (10) lalongeong usili , iexil nggat xalu .
40020025	Ma Iesu mikes viton xil vus lamei visali e biteni mi xil bit , “ Mukila xa vat na moletin xil xa latave Siu ti iexil bei mak mu tengan lisak ni moletin nae xil lipus kila xa xil mak mu labe tellep lali xil . E suv nae xil mun di lapol ni nggeih mi ngan xil xa ladi pe he xil .
40020026	E xamim , sexien namim namak ti . Xosxa tei e xamim ihit mei ihe eilep mak mu ili xamim , xi mei ipol mi xamim ixoni moletin te polien tei namim .
40020027	E xosxa tei e xamim ien bei tengan vatiamu ni xamim , xi mei ihe moletin te tutouen namim ixoni slev tei .
40020028	Vengan inou mun xa nabe Nat Moletin , natamei ti tengan moletin xil ti latutou ni nou . ! E-e ! Inou namei tengan nitutou ni mosav xil e nisa meulien navan tengan nixal rat moletin xil holu mei limeluv ra xeihen te tesaen . ”
40020029	Iesu del moletin nan xil ba laka pas taon tahal Seriko . E melele xa di laba , vanut moletin tei xa eilep di langgusili .
40020030	E rute ak , moletin lu xa metealu bar ludotan ludi seri suse e lulonge xa Iesu mikakao mei mitavi ba . Ma xalu lukei ba ni lubit , “ ! Suv ! ! Xouk xa ostal onggo vatimol na suv toto Deved ! ! Iem isae li e xamel ! ”
40020031	E vanut moletin xil ak labul xat xalu tengan lalotit votei . E tave ti neta xa mak , xalu lukei nggeih pilei sung lubit , “ ! Suv ! ! Xouk xa ostal onggo vatimol na suv toto Deved ! ! Iem isae li e xamel ! ”
40020032	Melele xa Iesu milonge , misoh e mikes xalu tengan lalomei visali . Di , misis xalu bit , “ ? Iemil bei tengan napol ni naha mi xamil ? ”
40020033	Ma xalu lubit rilomun ni mini lubit , “ Suv li , iemel bei tengan upol ni metemel ihos rilomun . ”
40020034	E melele xa Iesu pus xalu , ien polu ni esaeen ve xalu . Ma misasa duxol metealu , e vatei takes , xalu vus luketeh rilomun e lunggusil Iesu luba .
40021001	Melele xa Iesu del moletin nan xil lamei sangas ni Serusalem , xil mei lastal e metimal tahal Betfas xa de sangas ni Vathu te Urvatiei te Olip . E rute ak , Iesu misil moletin nan lu
40021002	del sepinien ak bit , “ Mulihe metimal xa da iaxor . E melele xa ha mulistal mulikamet dongki tei xa labar xati del tuten . Mullal rat xalu e mulitel xalu lalimei visal nou .
40021003	E xosxa moletin tei isak pisi tengan vasikoe xol xamil , mulihiteni mini mulihit , ' Suv iaxa ien bei xalu , ' ma vatei takes , xi imaen xalu mi xamil . ”
40021004	Ngan ak testal tengan vasak ni naha xa Hi tehiteni texo provet nan mei ihe reitin xa bit ,
40021005	“ Uhiteni mi moletin xil xa ladi taon tahal Serusalem uhit , ' ! Mupus ti ! Suv toto namim bemei tengan valaxat xamim . Xi be hanmerou tang e di miloh nggo dongki tei tang di bemei . Reitin , xi dotan de sulut dongki tei tang e di bemei . ' ” (Sak 9:9)
40021006	Ma moletin na Iesu xalu ak luba e lupol ni nggoni ngan xa xi tehiteni mi xalu .
40021007	Xalu ludel dongki ak del tuten latomei . Di , luden kot nalu da xol tei xalu e Iesu dotan en .
40021008	Vanut moletin xil xa mahulong mei lasak mesen suse tengan Iesu mei iloh ixo en . Laden kot nae xil e suse nan , e rute ngan xil ladei anguit liei xil xa ute di en e laling pilei di suse .
40021009	Holu e vanut moletin xil ak xa di ladiamu ni Iesu del ngan xil xa di langgusili ladutou ni di lakei nggeih labit , “ ! Ripet rat xi xa mistal nggo vatimol na suv toto Deved ! ! Tuxolxatien iti mi ngan xa di bemei e his Iahova ! (Sam 118:26) ! Ripet rat his Hi xa de ut nesao ! ”
40021010	E melele xa Iesu ba duxoh Serusalem , longeongen usili ba mikapis e ut xil vus e taon , e mol-Serusalem xil latemanin e di latumul usili labit , “ ? Visi iaxa bemei xiak ? ”
40021011	E vanut moletin xil labit rilomun ni labit , “ Ngan ak be Iesu , provet tei tahal Nasaret xa de provins tahal Kaleli . ”
40021012	Melele xa laduxoh Serusalem , Iesu be vangit vioh te Nim Eo na Hi . Melele xa pusi xa moletin xil di lapos ni holesok xil holu en , ien mikat e nggol rerat xil . Xi midivin rerat tep na ngan xil xa di laso papas mani e von totanen na ngan xil xa di lapos ni mae xil te sanien eo na Hi .
40021013	E melele xa di pol ni mak , xi bul xat xil bit , “ E Vanuvei na Hi , latetisi latehit , ' Lakes Nim mavan ni Nim te Sisen . ' (Aes 56:7) E xamim mupol ni sung mei be ' Nim ma Vati Kanen Xil . ' ” (Ser 7:11)
40021014	E melele xa Iesu da tamu e vangit vioh te Nim Eo , moletin xil xa metexil bar del ngan xil xa lasakras lakakao lamei visali , e xi pol ni xil mei labos rilomun .
40021015	E melele nen mun tak , tutut horamue xil di lakekei e vangit vioh te Nim Eo labit , “ ! Ripet rat xi xa mistal onggo vatimol na suv toto Deved ! ” E melele xa vat xil na pris xil del tisa xil te Rae na Mosis lapus merekel xil e holesok sav xil xa tellep xa Iesu di pol ni e lalong naha xa horamue xil di lakekei ni , iexil mikat xa mikat .
40021016	Ma lasis Iesu labit , “ ? Di olong naha xa tutut horamue xil di lakekei ni iaxai ? ” E Iesu bit rilomun ni mi xil bit , “ Io , nalonge . ? E midep ? Xamim di mutavuli ti e Vanuvei Eo na Hi ? Vengan misepin ni bit , ' Hi , xouk osak mesen suse tengan uteong ni memesien xil xa ihat visaluk , ixo tutut horamue xil e tuvava xil mun . ' (Sam 8:2)
40021017	Di , Iesu mistokovein xil e be reling taon tahal Serusalem . Xi be taon tahal Betani del moletin nan xil , e ba lapat en .
40021018	E makoe roroh , melele xa Iesu di mikakao tengan vatilomun vahe Serusalem , mae nggati e suse .
40021019	Ma miketeh e pus vatit fik tei xa dat seri suse . E melele xa be sangas visali , xi mikameti xa huite tovuol , e be ute xil tang . Misak ni , Iesu biteni mi vatit fik ak bit , “ ! Onatakao ti mun ! ” Vatei takes , ut fik xil ak mei meles e vatite mingguxu .
40021020	Melele xa moletin nan xil lapusi , latemanin e lasisi labit , “ ? Vatit fik ak mei meles e mingguxu vari nga tang midep ? ”
40021021	E Iesu bit rilomun ni mi xil bit , “ Reitin li nabiteni mi xamim , xosxa neketen namim di e mutanem male ni ti naha xa di musisi , xamim mun mukila mupol ni naha xa inou napol ni mi vatit fik ak . E tave ngan ak ti kestang , mukila mun musemae ni vathu ak muhit , ' Umea uhe reling voninom e uha uso xouk uhe tas , ' ma istal ihe reitin .
40021022	Xosxa uke reitin xa neta tei mei istal , neta xil vus xa usis Hi ven imei istal ihe reitin . ”
40021023	Melele xa laduxoh Serusalem , Iesu be vangit vioh te Nim Eo . E melele xa di mipispisi mi moletin xil , vat xil na pris xil del elda xil na Siu xil lamei visali e lasisi labit , “ ? Xouk di opol ni holesok xil ak e his visi ? ? Visi vari maen xouk tengan opol ni ? ”
40021024	Ma Iesu bit rilomun ni mi xil bit , “ Inou mun nisis xamim ni neta tei . Xosxa muhit rilomun ni minou , ma inou mun nihiteni mi xamim xa di napol ni holesok xil ak e his visi .
40021025	? Muhit pisi minou , Sion tebaptaes ni moletin xil e di tepol e his visi ? ? Hi mu moletin tova tang ? ” Xil ba , di lasepin ni mikapis e xil mun tang labit , “ ? Rihit naha ? Xosxa rihiteni rihit , ' Sion di tepol e his Hi , ' ma xi ihiteni mi xir ihit , ' ? Xosxa temak , veneh ma mutnake reitin ti e sepinien nan ? '
40021026	E xosxa rihiteni rihit , ' xi di tepol e his moletin tang , ' ulixir mikan ni vanut moletin xil xa eilep xiak vengan xa xil vus lanemi labit Sion Baptaes tehe provet tei na Hi . ”
40021027	Ma xil labit rilomun ni mi Iesu labit , “ Xamem matakil ti xa xi di tepol e his visi . ” Ma Iesu biteni mi xil bit , “ Xosxa imak , ma inou mun ninaviteni ti xa inou di napol ni holesok xil ak e his visi . ”
40021028	Di , Iesu dei vole ak mi vat xil na Siu xil bitene , “ ? Xamim munemi midep ? Moletin tei , natneli lube lu . Vatei , moletin ak ba pus ngan xa be muimol e biteni mini bit , ' Natuxoli , xosali , ha upol e urvatiei saratel . '
40021029	“ E horamue ak bit rilomun ni mini bit , ' Ieok ti tavei nama . ' E dutou ni , xi biles nenemien nan a ba pol .
40021030	“ Di , tamealu ba pus ngan xa dutou e bit sepinien xati xa tehiteni tetiamu mi muimol nan . Ma horamue ak bit rilomun ni mi tamen bit , ' Bos ngamu tata , niha . ' E xi tava ti .
40021031	“ ? Visi e xalu iaxa pol ni naha xa tamealu ien bei ? ” E xil labit , “ Ngan xa diamu . ” Ma Iesu biteni mi xil bit , “ Reitin nabiteni mi xamim xa ngan xil xa di laleh viton mani te takis e hoeaso xil , Hi mei ihe Suv Toto e meulien nae itiamu ni xamim .
40021032	Vengan Sion temei vapisen suse xa momal pe met Hi mi xamim tengan ti muvusili . E xamim mutake reitin ti e sepinien nan . E ngan xil xa laleh mani te takis e hoeaso xil lalonge e lake reitin e sepinien nan . E tave ti neta xa mupus holesok xil xa lapol ni , mutaviles ti ra tesaen namim e mutake reitin ti e sepinien nan . ”
40021033	Di , Iesu dei vole tei mun mi vat xil na Siu xil bit , “ Vatei , hortan tei milih urvatiei te grep tei san . Xi pol ni vioh mikapis xole , e minggil vul tei da en xa ti lipel kikis huit grep xil en tengan lihur rat sute teni . Di , mikili ni vet tei xa be nesao tengan ti liketeh xole en . Melele xa pol vuol ni holesok xil ak , xi maen moletin sav xil tengan mei lilaxati . E xil labit xati mini xa lisa ti huit grep mini melele xa limen . Di , hortan ak mikakao ba de kantri sav tei .
40021034	“ Melengien hao mei mitavi , huit grep xil ak mei men . Ma hortan ak misil rut slev nan xil tengan ha lisis ngan xil xa di lalaxat urvatiei te grep san e lisa ti huite san xil mini .
40021035	E melele xa laduxoh urvatiei ak , moletin xil xa di lalaxati ladal xat slev nan xil ak : labas purun tei ; tei mun , lamu vini ; e tei mun xatel , langgove .
40021036	Di , hortan ak misil rut slev xil mun xa lali ngan xil xa tesil xil tetiamu . E moletin xil xa lalaxat urvatiei ak lapol ni mi xil nggoni ngan taxa latepol ni tetiamu .
40021037	Ma di , hortan ak misil natneli xati be visal xil vengan minemi bit , ' Xil limerere ni natuxoli xati . '
40021038	“ E melele xa ngan xil xa di lalaxat urvatiei ak lapus natneli bemei , labiteni mi xil mun tang labit , ' ! Ei , nat hortan xati iaxa di bemei iaxor ! Xi vari ihur urvatiei ak melele xa tata nan imat . ! Mumei , rava ravas vini ! ! Imak , ma holesok nan xil mei ihe nar sung ! '
40021039	Ma xil laba , ladal xati , lakuvun rati ra urvatiei ak , e labasi mat . ”
40021040	Di , Iesu misis vat xil na Siu xil xa di lateong ni vole ak bit , “ ? Ma midep ? ? Melele xa hortan te urvatiei itilomun imei , ma ipol ni naha mi moletin xil ak ? ”
40021041	Ma xil labit rilomun ni mini labit , “ Xi isa rilomun ni maten xa isa pupu mi moletin tesa xil ak . Ti , imaen urvatiei san mi moletin sav xil xa lisa ti huit grep xil mini e melele xa limen kuhi . ”
40021042	Di , Iesu biteni mi xil bitene , “ ? Midep ? ? Xamim di mutavuli ti Vanuvei Eo ? Vengan xi biteni bit , ' Pos xa moletin te polien xil di lasin ni , xi vari iaxa mei be setoman xati te nim e mili sen pos nen xil vus . Ngan ak , Hi vari pol ni , e rapusi xa naha xa xi tepol ni bos pupu ! ' (Sam 118:22-23)
40021043	“ Ma , nabiteni mi xamim , hosien na Hi xa be Suv Toto xa di e xamim taxeak , Hi ileh rerati reling xamim Siu xil . E isa ni sung mi moletin xil te kantri sav xil xa likila lilong xat raen e lipisen huit hosien teni e meulien nae .
40021044	Ngan xil xa lasin seteman ak , xosxa tei e xil imot ita xati , sin xil imavul ivus . E xosxa seteman ak imot ita xat tei e xil , ita xat kikisi . ”
40021045	Melele xa vat xil na pris xil del Farasi xil lalong vole xil xa Iesu dei , lakila sung xa di misep usil xil .
40021046	Ma di lalang ni suse tengan lital xati . E ulixil mikan ni vanut moletin xil xa eilep xiak xa di lanemi labit Iesu be provet tei .
40022001	Melele xa Iesu da tamu e vangit vioh te Nim Eo , xi dei vole ak mun mi moletin xil bit ,
40022002	“ Hi xa be Suv Toto e meulien na moletin nan xil nggoni suv toto tei xa , vatei , misak mesen anien te tetelien tei na natneli .
40022003	Xi misil slev nan xil laba tengan lakes ngan xil xa suv toto ak tesilasil ve xil ngamu tengan limei e anien ak . E moletin xil ak labit linamei ti .
40022004	“ Ma suv toto ak misil slev sav nan xil e biteni mi xil bit , ' Ha muhiteni mi ngan xil xa natesilasil ve xil muhit , “ ! Mumei ! Inou nasak mesen anien xil holu ngamu . Labas buluk savan xil e sulut buluk xil mun xa lakaio kuhi be te anien ak . Reitin , holesok xil vus te anien te tetelien ak mese tuei di . Ma mutemanon mumei . ” '
40022005	“ E moletin xil ak lanem male ni raen tang , e laba sung di lapol ni polien nae xil . Tei be naho nan , e tei mun ba pol e stoa nan .
40022006	E moletin teisav xil ladal xat slev nan xil ak , labas purun xil e lamu vin xil .
40022007	E melele xa suv toto ak milongeong usili , ien mikat xa mikat . Misak ni , misil moletin te vaeen nan xil laba lamu vuol ni ngan xil xa latehas vin slev nan xil , e ladin taon nae .
40022008	“ Di , suv toto ak biteni mi slev sav nan xil bit , ' Anien te tetelien meses tuei di . E ngan xil xa natesilasil ve xil , meulien nae tapin ti tengan lamei lava ni .
40022009	Ma ha muhe suse xil te taon e musilasil ni moletin xil vus xa mukamet xil tengan mei lia anien te tetelien ak . '
40022010	Misak ni xil labe suse xil e lakes viton moletin xil vus xa lakamet xil , ngan xil xa labos e ngan xil xa lasa . E nim xa anien te tetelien da en polu kuhi ni moletin xil .
40022011	“ Ngan xil xa lamei e tetelien ak , lasing kuhi ni eising xil te tetelien . E melele xa suv toto bemei tengan vapus ti ngan xil xa lamei , xi miketeh e mikamet moletin tei xa tasing ni ti eising te tetelien .
40022012	Ma suv toto ak be visali e misisi bit , ' ? Tuxoli , omei e nim ak midep vari xa otasing ni ti eising te tetelien ? ' E moletin ak dat votei , e takil ti naha xa ihiteni .
40022013	“ Misak ni , suv toto biles e misemaen ni moletin te polien nan xil bit , ' Muvar viton hen e len xil , e mukuvun rati ihe hale e ha ita nga e ut te maluxoluk . E rute ak moletin xil ti limuis e ti lingas luhe xil ve longpangasien nae xil . ' ”
40022014	Di , Iesu misep kor usil vole ak bit , “ Reitin , Hi misilasil ve moletin xil holu tengan lamei visali , e xil vahis tang iaxa bosei xil tengan liti visali . ”
40022015	Melele xa Farasi xil lalong vole xil xa Iesu di biteni ba xat xil , xil laba di lalang ni mesal tova xa likila lital xati ixo en ve sepinien nan .
40022016	Misak ni , lasil rut moletin nae xil del rut Siu sav xil mun xa ladi rin na suv toto Herod Antipas laba . Xil labe visal Iesu e labiteni mini labit , “ Tisa , xamem makila xa xouk obe hisit moletin tei xa moletin sav xil lakila liling nenesien nae iti en . E makila mun xa xouk di opispisi mi moletin xil ni suse te reitinen xa Hi ien bei tengan moletin nan xil lihusili . Xouk di osepin mi moletin xil vus nggoni ngan xa xil vus lapin tang , tave ti neta xa labe eilep xil mu movotei xil tang .
40022017	Ma , usa ti nenemien nam mi xamem usil rin ak . ? Rae na Mosis maen ni tengan Siu xil ti lixal takis iha mi suv toto tahal Rom , mu tamaen ni ti ? ”
40022018	E Iesu pus kil nenemien tesa nae e bit rilomun ni mi xil bit , “ ! Xamim mubos nggo hilbemim tang ! ? Veneh ma di musak pis nou ?
40022019	Musa mani tova xa di langgal takis ni . ” Melele xa lasa ni mini
40022020	xi misis xil bit , “ ? Valnao visi vari iaxa da en ? ? E his visi iaxa de mani ak ? ”
40022021	Xil labit rilomun ni mini labit , “ Neta xalu vus xa ladi en be na suv toto tahal Rom . ” Ma Iesu biteni mi xil bit , “ Xosxa mak , ma momal tang tengan musa naha xa be na suv toto tahal Rom mini , e naha xa be na Hi , musa ni mini . ”
40022022	E melele xa lalong sepinien nan , latemanin pupu ni . Ma , labe relingi e laba .
40022023	E melengien xati nen tak , Satusi xil xa labit moletin misakras vamea rilomun ra maten labe visal Iesu , e lasisi labit ,
40022024	“ Tisa , Mosis tetisi tehit xosxa moletin tei imat reling atou nan e tuvava nalu tovuol , ma tuneli sung iteli itel tunau ak . Imak , ma melele lalihur horamue tei nalu , lipusi ixoni ngan xa be nat tiramue xa mat .
40022025	Tetiamu , tua tatei xil latehe lu e he sav (7) lateti vis xamem . Ngan xa tehe muimol teteli tetel atou tei . Di , xi mat e tuvava nalu tehe tovuol . Misak ni , tuneli mei tehur tunau nan .
40022026	Di , sexien nen tak testal mun mi tuneli xa tetutou ni . Ma di , testal mun mi ngan xa tehe tol nen e dit ba mak tang ba vuma ... duxoh ngan xa tehe tasite e tua xil ak .
40022027	E dutou ni holesok xil ak , atou ak mun mat .
40022028	? Misak ni , melele xa moletin xil vus limea rilomun ra maten , ngan xave e tua xil xa labe lu e he sav (7) xiak iaxa ihur atou ak ihe nan xati vengan xil vus lateteli tetela ? ”
40022029	Iesu bit rilomun ni mi xil bit , “ Xamim di mule ras suse namim vengan xa mutakil kuh ti Vanuvei Eo na Hi mu xeihen nan .
40022030	Vengan e melele xa moletin xil limea rilomun ra maten , xil mei lixoni masxaxa xil xa ladi ut nesao , e sexien te tetelien ihe tovuol mun .
40022031	? E veneh ma mutake reitin ti xa moletin xil likila limeul rilomun ra maten ? ? Mutavuli ti mu naha xa Hi tesepin ni mi xamim ? Vengan xi tehit ,
40022032	' Inou nabe Hi na Ebraham , Hi na Aesak , e Hi na Siekop . ' (Eks 3:6) ? Mulonge ? Xi be Hi na ngan xil xa lameul tamu ladi , e tave na ngan xil ti xa latovuol tuei . ”
40022033	E melele xa vanut moletin xil xa eilep xiak lalong pispisien nan xil , xil latemanin ni .
40022034	Melele xa Farasi xil lalongeong ni xa Iesu bas vin upang na Satusi xil , xil mei labe vituei e laba lapus Iesu .
40022035	Tei e xil xa be tisa tei te Rae na Mosis bemei tengan vasak pis Iesu ni sepinien nan xil .
40022036	Misak ni , xi misisi bit , “ ? Tisa , rae xave vari iaxa be eilep mak mu mili sen rae xil vus ? ”
40022037	E Iesu bit rilomun ni mini bit , “ ' Iemim ihei Iahova xa be Hi namim ixo tinemim tevi , ixo meulien tevi namim , e ixo nenemien tevi namim . ' (Dut 6:5)
40022038	Rae ak iaxa be eilep mak mu mili sen rae sav xil .
40022039	E tei mun xa nggoni tang e be lu nen di biteni bit , ' Eheien namim iti e moletin sav xil ixoni ngan taxa eheien namim di e xamim mun tang . ' (Lev 19:18)
40022040	Holesok xil vus xa di e Rae xil na Mosis e Tisen xil na provet xil tetiamu di ngamu e rae xalu ak . ”
40022041	E melele xa Farasi xil ladi vituei tamu dela , Iesu misis xil sung bit ,
40022042	“ ? Xamim munemi midep usil Kristo ? ? Xi istal ixo vatimol na visi ? ” E xil labit rilomun ni mini labit , “ Xi istal ixo vatimol na suv toto Deved tetiamu . ”
40022043	Ma Iesu biteni mi xil bit , “ ? Xosxa ngan ak be reitin , veneh ma Ninin na Hi tesa nenemien mi Deved tengan ikes Kristo ak ni ' Suv ' ? Vengan xi biteni bit ,
40022044	' Iahova biteni mi Suv navan bit , “ Utotan inggak e riuk metu , ituxoh melele xa niling elu nam xil e hem . ” ' (Sam 110:1)
40022045	“ Suv toto Deved vari tekes Kristo ni ' Suv nan ' . ? E vengan xa tata tei misakras vakes natneli ni ' suv ' , Kristo istal ixo vatimol na Deved itep ? ”
40022046	E moletin xil lasakras lasa rilomun ni sepinien nan . Ma e melele nen ak ba , moletin xil ulixil mikan tengan lasis ti mun neta mini .
40023001	Melele xa Iesu da tamu e vangit vioh te Nim Eo na Hi , misepin mi vanut moletin xil del moletin nan xil mun bit ,
40023002	“ Tisa xil te Rae xil na Mosis del Farasi xil ladi tengan laxoles Mosis e lavit kil rae xil na Hi mi moletin xil .
40023003	Ma bos xa xamim mulong xat xil e muhusil holesok xil vus xa di labiteni mi xamim tengan mupol ni . E xamim , munapol ni ti sexien xil naxoni ngan xa xil di lapol ni , vengan xil latahusil kuh ti pispisien xil xa di lapispisi ni mi mosav xil .
40023004	Xil di laling rae xil hao xa meas da xat mar moletin xil . E xil , iexil ti tavei tengan lasa hexil vatutou ni xil tengan lapoe .
40023005	“ Ngan xil ak , holesok xil vus xa di lapol ni , lapol ni tengan taxa moletin xil ti lapusi e ti lasa merereen mi xil ven . Xosxa mosav xil di labar xat tutut bokis tei di he xa sepinien na Hi da en , ma xil sung lapol ni nae eilep mak mu mili . Xosxa mosav xil di laling ao xil xa tepepiei di murur e kusut eising nae , xil sung di lapol ni ao nae xil latepiei pilei mu mili .
40023006	E anien xil xa tellep , e nim te pispisien xil mun , xil di lalepis vontoen xil xa bos xa be na ngan xil kestang xa lapo his xil xa latellep .
40023007	E von posen xil mun , xil iexil bei pupu tengan moletin xil lisemin xil itel merereen e likes xil ni ' tisa ' .
40023008	“ E xamim , linakes xamim ni tisa xil ti vengan tisa namim tei takes , e xamim vus mube tua xil tang .
40023009	E munakes ti moletin e ut etan ak ni ' tata ' vengan Tata namim tei takes tang , ngan xa de ut nesao .
40023010	E linakes ti mun xamim ni ' suv ' vengan suv namim tei takes , xi be Kristo .
40023011	Ngan xa di misa tutouen mi xamim nggoni slev namim , xi iaxa mei ihe eilep mak mu ni xamim .
40023012	Vengan ngan xil xa di lapol ni nenemien nae be nesao , Hi ipol ni xil lihe tan . E ngan xil xa di lapol ni nenemien nae be tan , Hi ipet rat his xil ihe nesao .
40023013	“ ! Isa pupu mi xamim , tisa xil te Rae xil na Mosis del Farasi xil xa di munggusil Hi nggo hilbemim tang ! Hi isa pangasien mi xamim vengan xamim iemim ti tavei tengan mupol ni Hi mei vahe Suv Toto e meulien namim . E melele xa mosav xil iexil bei tengan Hi mei vahe Suv Toto nae , xamim di musikoe xol xil .
40023014	
40023015	“ ! Isa pupu mi xamim , tisa xil te Rae xil na Mosis del Farasi xil xa di munggusil Hi nggo hilbemim tang ! Hi isa pangasien mi xamim vengan di munggur xoteh tas e tan tengan taxa mukamet moletin ngan e muviles nenemien nan tengan vahusil xamim . E melele xa biles e nggusil pispisien xil namim , xamim mupol ni mei misa pilei sung mili xamim . E momal tang tengan xi mun ihur pangasien itel xamim e Upang xa misakras vamat .
40023016	“ ! Isa pupu mi xamim xa di musak tengan ti mutiamu ni moletin xil , tave ti neta xa metemim xil bar ! Pangasien xa muhuri ihe eilep pupu vengan di mupispisi mi moletin xil mubit , ' Xosxa moletin tei pol ni hitxatien tei nan e his Nim Eo , hitxatien nan be neta sav tang . E xosxa xi pol ni hitxatien nen e his gol xa di Nim Eo , ma ihur xat hitxatien ak ixeih . '
40023017	! Metemim bar e mutalang tova tang ! ? Ngan xave be eilep mak mu , gol te Nim Eo , mu Nim Eo na Hi vari xa di misak ni gol ak be eo ?
40023018	E di mupispisi mi moletin xil mun mubit , ' Xosxa moletin tei pol ni hitxatien tei nan e his hor te sanien , hitxatien nan be neta sav tang . E xosxa xi pol ni e his sanien xa lalingi di xati , ma ihur xat hitxatien ak ixeih . '
40023019	! O , metemim li bar tova tang ! ? Ngan xave be eilep mak mu , sanien mu hor te sanien xa di misak ni sanien ak mei be eo ?
40023020	Ma moletin xa di pol ni hitxatien nan e his hor te sanien di pol ni mun e his holesok xil vus xa di xati .
40023021	E moletin xa pol ni hitxatien nan e his Nim Eo , xi di pol ni e his Hi xa da en .
40023022	E moletin xa di pol ni hitxatien nan e his ut nesao , xi di pol ni e his vontoen te xeihen na Hi e e his ngan xa di dotan da en .
40023023	“ ! Isa pupu mi xamim , tisa xil te Rae xil na Mosis del Farasi xil xa di munggusil Hi nggo hilbemim tang ! Hi isa pangasien mi xamim vengan di muteong xat tutut rae xil nggoni sexien xa musa taet ni tutut uvei xil te kuken ba mi Hi . E rae xil xa latellep nggoni ngan xil xa di bit mupisen sexien xil te esaeen , te neketen , e mupol naha xa momal pe met Hi , xamim mutateong xati ti . Vahos mak mu vahit muteong xat rae xil xa latellep vatel ngan xil xa labe tereli mun .
40023024	! Tave ti neta xa metemim bar , e di musak tengan mutiamu ni mosav xil ! Xamim di musev kuhi ni oei mamim maxani minamu ti tutut anon tova xa tamese ti , e mutamea murom tevi ni kamel tei xa mahulong xa misa mak mu mili .
40023025	“ ! Isa pupu mi xamim , tisa xil te Rae xil na Mosis del Farasi xil xa di munggusil Hi nggo hilbemim tang ! Hi isa pangasien mi xamim vengan meulien namim nggoni valoei xil e pelet xil xa mukas kuhi nggo hale tang . E vangite xalu , mube ho mane e musak tengan muhusil kes ni naha xa xamim tang di iemim bei .
40023026	! Metemim bar tova tang ! Itiamu , mukas moten vangit meulien namim . Imak , ma hale mun imese .
40023027	“ ! Isa pupu mi xamim , tisa xil te Rae xil na Mosis del Farasi xil xa di munggusil Hi nggo hilbemim tang ! Xamim munggoni von tehinen xil xa lapol kuhi ni e lapen kuhi ni mieh . Ut xa hale , lapusi bos xa bos . E vangite xil polu ni si moletin xil e neta sav xil mun xa misa xa misa pupu .
40023028	Usil sexien ak , xamim mumal nggo hilbemim tang , e tinemim , mupolu ni luvosen e sexien tesa xil .
40023029	“ ! Isa pupu mi xamim , tisa xil te Rae xil na Mosis del Farasi xil xa di munggusil Hi nggo hilbemim tang ! Pangasien namim isa mak mu vengan xa mupol pilei ni von tehinen na provet xil e di mumosan kuhi ni von tehinen na ngan xil xa lamal pe met Hi .
40023030	E di mubiteni mubit , ' Vahit mateti e melengien na avu namem xil tetiamu , xamem manamos ti natel xil e melele xa latehas vin provet xil ak . '
40023031	! Iaxai vari ! Nggo sepinien xati namim , di mubiteni reitin xa mube vatimol xati na ngan xil xa latehas vin provet xil .
40023032	E melele xil namim sung , xamim ti mupol vuol ni naha xa avu namim xil tetiamu latepol kokot ni .
40023033	“ ! Xamim mube tetal tesa xil ! ! Reitin , mube vanut tetal sosomen xil xa di munggas vin moletin xil ni vulongomim . ? Mulesae reling pangasien te Upang xa misakras vamat itep vari ? ! Musakras !
40023034	Misak ni , nisil provet xil , ngan xil xa lakilakil kuhi , e tisa xil mun ha lisel xat xamim tengan muhiles ra tesaen xil namim . E xamim , muhas vin rute xil e muti xat xil e eivave xil . E rute ngan xil mun , mumeas purun xil ni ao te xeih xil xa sanute di en e nim te pispisien xil namim . Muhol xil ha mutal xat xil e taon namim xil e e taon sav xil mun .
40023035	Isak ni , pangasien ve maten na moletin xil vus xa lamal pe met Hi iti e hemim . Reitin , maten na Ebel xa temal pe met Hi xa avu namim tetiamu tehas rohon ni temat teloh teha tetuxoh maten na provet Sakaraea , nat Berekae , xa avu namim xil latehov vini e hilaep te Nim Eo e hor te sanien , maten nae xil vus iti xat xamim .
40023036	Reitin li nabiteni mi xamim , Hi isa pangasien ve maten xil ak iha xat xamim te xosali ak .
40023037	“ ! O moletin xil tahal Serusalem ! Xamim iaxa mutehas vin provet xil e mutehov vin eloheoh xil xa Hi tesil xil latemei ve xamim . Melengien xil holu , ieok bei pupu tengan nakes viton xamim e nasikoe xol xamim vaxoni tuatou tei xa mikes viton tuten xil e muhin xol xil ni aveoun . E xamim iemim ti tavei .
40023038	! Ma xamim mupus ti sung ! Hi nasikoe xol xamim ti mun , e imaen Nim Eo namim mei ita hon tang , moletin ti mun nava en .
40023039	Nabiteni mi xamim , taxeak iha , munapus ti mun nou ituxoh melele xa muhiteni muhit , ' ! Tuxolxatien iti mi ngan xa di bemei e his Iahova ! ' (Sam 118:26)”
40024001	Melele xa Iesu del moletin nan xil da labe reling vangit vioh te Nim Eo , moletin nan xil di lati nim xil xa bos te Nim Eo mini .
40024002	Ma Iesu biteni mi xil bit , “ ? Xamim di mupus holesok xil vus ak ? Reitin li nabiteni mi xamim , melengien tei di bemei xa hat xil ak xa latepol ni Nim Eo ak ni navisten xil ti mun . Moletin xil mei lihu lelen xil vus ihe tan . ”
40024003	Di , Iesu be nesao e Vathu te Urvatiei te Olip del moletin nan xil . E melele xa ba dotan , xil kestang lamei visali e lasisi labit , “ ? Uhiteni mi xamem , holesok xil ak usil Nim Eo istal vilieh vari ? ? E naha vari ipisen ni xa xouk umei , e hoxalite te melengien xil xa radi en di bemei sangas ? ”
40024004	Iesu bit rilomun ni mi xil bit , “ Muxuxou kuhi ve xamim , e munamaen ti moletin mei naluvos xamim .
40024005	Vengan moletin xil holu limei e hisok e lihiteni lihit , ' ! Inou nabe Kristo ! ' Ma liluvos moletin xil holu .
40024006	Mulongeong ni xa vaeen xil xa tellep di bemei , e muhur longeongen mun usil vaeen xil xa di rute xil xa be sotin . E munatemanin ti ven . Holesok xil ak iaxa mei istal itiamu , e nave hoxalite te ut etan ti mu .
40024007	Ut tei ivae itel ut tei mun , e kantri xil lihas tan ni kantri sav xil . Ut xil hao e ut etan , mae kekaten ihas moletin xil e lul holu ilil .
40024008	E tave ti neta xa holesok xil ak mei isa itiamu ni melele xa Hi mei ihe Suv Toto na moletin xil , ngan ak nave hoxalite ti mu . Ixoni melele xa atou tei milong rohon ni mar pangasien xa di pisen ni xa , nave nousav ti , iling tuvava nan .
40024009	“ Ti , xil mei lital xat xamim e lisa rat xamim muha tengan ha lisa pangasien mi xamim e lihas vin xamim . Moletin xil te kantri xil vus iexil iat pangas xamim vengan di munggusil xat nou .
40024010	E melele nen ak , moletin xil hao likavitou ra neketen nae e limaen rat tua nae xil lihe he elu nae xil e iexil ti iat xil mun tang .
40024011	E provet te luvosen xil hao mei listal e liluvos moletin xil holu .
40024012	E vengan sexien te tesaen mei ihe holu mak mu , eheien na moletin xil holu nati ti mun e mosav .
40024013	E ngan xil xa lisoh ixeih e neketen nae ituxoh hoxalite te holesok xil vus ak , Hi iteh meulien e xil .
40024014	E melele xa longeongen usil Hi xa mei ihe Suv Toto na moletin xil ha ituxoh rute xil vus e ut etan tengan moletin xil vus lakilakil ni , e melele nen ak vari , ihe hoxalite te holesok xil vus .
40024015	Xamim mupus sepinien na Hi xa texo provet Daniel mei istal ihe reitin xa bit , ' Xil liso neta tei xa be muis pupu ite vangit Nim Eo xa isak ni namese ti mun pe met Hi . ' (Dan 11:31) (Xouk xa di obuli sepinien ak , bos tengan ukil kuh koute teni.)
40024016	E melele xa mupusi , ngan xil xa ladi Sudea litemanon lilesae ha lixus liti e vathu xil .
40024017	Xosxa moletin tova di mingel e hale , mesal ihe tovuol tengan vatilomun vahe nim e vahur neta tova nan .
40024018	E xosxa moletin tei di pol e naho , xi nava ti mun tim tengan vahur eising tova nan .
40024019	E melele nen xil ak , isa pupu mi atou xil xa ladi ni tuvava xil e ngan xil mun xa di latunat ni tuvava xil .
40024020	Musis mi Hi tengan melengien xa ti mulesae en nave an tesa ti mu nave Sabat ti ,
40024021	vengan longpangasien xil te melengien tesa xil ak isa ili melengien sav xil vus te ut etan : e melele xa Hi tepeas ni ut etan miloh mei duxoh xosali . E hisit melengien xil ak ihe tovuol mun e melengien xil mun xa ti imei itutou .
40024022	E Hi teta xoteh melengien tesa xil ak mei be tamure mu vengan xi di minem usil ngan xil xa tehosei xil labe nan . Vengan vahit napol ni ti namak , moletin ti mun nameul .
40024023	“ E melele nen ak , xil lihiteni lihit , ' ! Mupus ti ! Ngan ak be Kristo xa Hi tehosei ! ' Mu lihiteni lihit , ' ! Mupus ti mu ! ! Xi iaxa da iaxor ! ' E xamim , munake reitin ti e sepinien xil ak .
40024024	Vengan Kristo te luvosen xil e provet te luvosen xil mun limei . E melele xa limei , lipol ni merekel xil e holesok xil xa tellep xa isak ni moletin xil limesep pupu ven . Xil lipol ni tengan liluvos moletin xil holu lihusil xil . E lisak tengan , nahe , xil lalihi rerat ngan xil xa Hi tehosei xil labe nan .
40024025	Ma muteong kuhi ni sepinien xil ak , vengan , inou , nabit usil holesok xil hao ngamu mi xamim xa mei istal .
40024026	“ Ma xosxa moletin tei mei ihiteni mi xamim ihit , ' Kristo da nga xor e uruvuol , ' munaha ti rute ak . E xosxa lihiteni mi xamim lihit , ' Kristo xi tak , dat vangit nim ak , ' munake reitin ti en .
40024027	Vengan , melele xa inou , Nat Moletin , nitilomun nimei , moletin xil vus lipus kila ixoni melele xa lapus an milangas e miehen teni nggur vuol ni tilang hat nggo rin tei e ist ba duxoh rin mun e wes .
40024028	Moletin xil vus lipus kila rute xa Nat Moletin itilomun en vengan xa imei itel pangasien holu . Reitin , lipus kila en e hisit sexien xa di lale kil rute xa neta tei mat da en e melele xa lapus vanut angalu xil ladi ut tei .
40024029	“ E melele xati xa melengien tesa xil ak ivus , ' Eai imei imaluxoluk e aveti namem ti mun . ' (Aes 13:10) ' Hitu xil likiri ra tilang hat , e holesok xil mun xa di nesao , Hi imulul ni xil . ' (Aes 34:4)
40024030	“ Reitin , e melele xati nen ak , neta tei istal e tilang hat xa ipisen ni xa inou , Nat Moletin , di namei . E moletin xil vus te ut etan ti lites xil mun tang melele xa lipusi . Xil lipus ' Nat Moletin imei etan itel momah xil te tilang hat . ' (Dan 7:13) Xi imei itel xeihen e miehen nan .
40024031	Xi ihui amaru nan ixeih tengan vasa rerat masxaxa nan xil . E xil lihe rute xil vus e ut etan , lixo rin tei ha lihe rin tei mun , e lileh viton moletin xil vus xa Hi tehosei xil labe nan .
40024032	“ Xamim muhur pispisien ixo vatit fik . Melele xa lite xil misu rohon ni ute xil xa be neta hu , xamim mukila xa melele te an te tin di bemei .
40024033	Usil sexien nen tak , melele xa mupus holesok xil ak mei istal , mukila xa mei rilomunen navan di bemei sangas . Reitin , da ngamu e puiteh .
40024034	Reitin li nabiteni mi xamim , holesok xil ak mei istal e melele xa moletin xil te xosali ak limeul tamu liti .
40024035	Nabiteni reitin vengan xa neta sav xa ut etan itel tilang hat mun lalikesae e melengien tei , sepinien navan misakras vakesae vatova . ”
40024036	Iesu biteni mi moletin nan xil bit , “ Moletin tovuol xa vakil melengien xati xa inou , Nat Moletin , nitilomun en . Reitin , masxaxa xil xa ladi ut nesao , e inou mun , Nat Moletin , matakil ti . Hi Tamer kestang mikil haoa xati teni .
40024037	Mei rilomunen navan , Nat Moletin , ixoni melengien xil na Noah tetiamu .
40024038	Vengan , e melele nen xil ak , tetiamu ni ngan xa oei xa mahulong temei , moletin xil di lateanien e di latemun , tiramue xil e atou xil di lateteli ba tetuxoh melele xa Noah tehe vangit tuturil .
40024039	Xil latnakil ti vari naha xa mei istal ba tetuxoh melele xati xa oei xa eilep temei e mei tehas xil vus latelel . Ixo rin tak , moletin xil litemanin ni mei rilomunen navan , Nat Moletin .
40024040	E melele nen ak , xosxa moletin lu ti lalipol , Hi mei ihur rat tei ha ite visali e ut nesao , e istokovein tei xalu ita nga .
40024041	Reitin , xosxa atou lu ti lalisak mesen anien , Hi mei ihur rat tei ha ite visali e ut nesao , e istokovein tei xalu ita nga .
40024042	“ Ma , muxuxou kuhi ve xamim , vengan mutakil ti melengien eah iaxa Suv namim itilomun en .
40024043	E mukila xa xosxa moletin tei , xa nim man da , mikil melele xati xa moletin te kanen imei en , xi mikila ita nga e iketeh xole tengan moletin te kanen namei ti e nim man .
40024044	Ma muvue xat xamim . Vengan , usil sexien nen tak , inou , Nat Moletin , nitilomun nimei e melele tei xa moletin xil linakil ti ixoni moletin te kanen .
40024045	“ ? Visi iaxa be moletin te polien xa be metisou kuhi e di miteong xat rae na suv nan ? Xi be ngan xa suv nan milingi be vat na moletin te polien sav xil e tim san tengan ti isa anien mi xil e melele xati teni .
40024046	Tuxolxatien iti mi moletin te polien xa , melele xa suv nan itilomun imei , ikameti xa xi di pol ni polien nan xil .
40024047	Reitin li nabiteni mi xamim xa suv nan ipet rat moletin te polien ak ihe nesao tengan ti ilaxat holesok sav nan xil mun .
40024048	“ E xosxa moletin te polien ak , vatin isa , ma ti ihiteni mi xi mun tang ihit , ' Suv navan namei ti mok . '
40024049	Ma iha ti ihas pangas moletin te polien sav xil mun , e ti ianien e ti imun itel vat munien xil .
40024050	E suv nan itilomun imei e melele tei xa moletin te polien ak nakil ti .
40024051	E melele xa suv nan imei , ihas pangasi , e ikuvun rati ha ite von longpangasien itel ngan xil xa di langgusil Hi nggo hilbexil tang . E xil ti limuis e ti lingas luhe xil ve longpangasien nae xil . ”
40025001	Melele xa Iesu di tamu misepin mi moletin nan xil usil rin xa ti livue xat xil ve meien nan , xi de vole ak mi xil bit , “ Melele xa Hi mei ihe Suv Toto na moletin xil imak : Vatei , atul maxoe he xalu (10) laba tengan lapus tetelien tei . E melele xa ut da maluxoluk , laleh laet nae xil e laba tengan lavisu mi tiramue xa iteli e lihusili lihe rute xa tetelien ita en .
40025002	Xil lim (5), vatixil tovuol , e xil lim (5) iaxa langgur vati .
40025003	Ngan xil xa vatixil tovuol laleh laet nae , e latahur ti mun oel vatel xat xil .
40025004	E ngan xil xa langgur vatixil , xil vus lapin e valihe xil xa oel di en del xat laet nae xil .
40025005	E vengan xa tiramue xa iteli tamei ti vamanon , atul maxoe xil ak , vexil memal , ma lapat .
40025006	“ Maxani , e hilaep te vongien , xil lalong moletin xil di lakekei ni labit , ' ! Xi bemei ! ! Ngan xa iteli di bemei ! ! Mei rava ravisu mini e rihusili riha !
40025007	“ Melele xa atul maxoe xil ak lalonge , latamea e lapol kuhi ni laet nae xil .
40025008	E ngan xil xa vatixil tovuol labiles lasis ngan xil xa langgur vatixil labit , ' Musa ti oel li mi xamem , vengan laet namem sangas vamat xiak . '
40025009	“ E ngan xil xa langgur vatixil labit , ' E-e , masakras li . Vengan xa oel namem tapin ti tengan vahe laet namim , ti , e vahe namem mun . Muha tang e sitoa nen , e ha muxal ti namim . '
40025010	“ E melele xa rut atul maxoe xil ak laba tengan laxal ti oel nae , tiramue xa iteli mei mistal . Ma atul maxoe xil xa labue xat kuh xil langgusili ba labe nim xa anien te tetelien da en . Di , lakoe xol puiteh teni .
40025011	“ E dutou ni , atul maxoe sav xil ak mun mei lastal . Xil lamei visal nim te tetelien e lakei be nesao labit , ' ! Suv , suv ! ! Sah puiteh li mi xamem ! '
40025012	“ E tiramue xa miteli bemei e bit rilomun ni mi xil bit , ' Nabiteni reitin li , inou natakil ti vari xamim . ' ”
40025013	Di , Iesu misepin kor e vole ak bit , “ Ma , muvue xat kuh xamim e munapat ti , vengan mutakil ti melele xati xa inou nitilomun en . ”
40025014	Iesu de vole te mun mi moletin nan xil bit , “ Melele xa Hi mei ihe Suv Toto na moletin xil imak : Vatei , eilep tei misak xat holesok nan xil tengan vahe rute tei xa be sotin . Di , mikes viton moletin te polien nan tol (3) e miling xatel tengan latilaxat holesok nan xil
40025015	pipin ni metisouen natel . Mi tei , eilep ak miling gol mani be taosen lim (5,000) di e hen . Mi tei mun , miling gol mani be taosen lu (2,000) di e hen . E mi ngan xa be tol nen , miling gol mani be taosen tei (1,000) di e hen . Bus di , eilep ak ba sung .
40025016	Melele xa eilep ak ba , vatei takes , ngan xa nggur gol mani be taosen lim (5,000) ba pol sorin ni mani ak ba vuma ... bas xoles gol mani taosen lim (5,000) mun mei del xat ngan xa da ngamu .
40025017	Usil sexien tak , ngan xa tehur gol mani tehe taosen lu (2,000), xi mun ba pol sorin ni e bas xoles gol mani be taosen lu (2,000) mun .
40025018	E moletin te polien xa tehur gol mani xa tehe taosen tei (1,000), xi ba , minggil vul , e midihin soson mani na suv nan di en .
40025019	Melengien xil hao mei mitavi , e eilep natel dilomun e mikes viton xatel tengan valong kuhi xa latepol ni naha ni mani xil xa telingi tete heatel .
40025020	Moletin te polien nan xa tehur gol mani tehe taosen lim (5,000) bemei del xat taosen lim (5,000) mun e biteni bit , ' Suv , oteling gol mani tehe taosen lim (5,000) teti e heok . E taxeak , pus ti . Natepol sorin ni e natehas xoles taosen lim (5,000) mun mei del xati . '
40025021	“ Melele xa suv nan pusi , biteni mini bit , ' ! Bos pupu ! Xouk obe moletin te polien tei xa bos e nenesien navan di e xouk . E vengan xa di olaxat kuh holesok xil xa tereli xa natelingi teti e hem , nilinguk sung mei ulaxat holesok navan xil xa holu . Amei pus hosien itel suv nam . '
40025022	Di , moletin te polien nan xa tehur gol mani tehe taosen lu (2,000) bemei e biteni bit , ' Suv , oteling gol mani tehe taosen lu (2,000) teti e heok . E taxeak , pus ti . Natepol sorin ni e natehas xoles taosen lu (2,000) mun mei del xati . '
40025023	Melele xa suv nan pusi , biteni mini bit , ' ! Bos pupu ! Xouk obe moletin te polien tei xa bos e nenesien navan di e xouk . E vengan xa di olaxat kuh holesok xil xa tereli xa nateling teti e hem , nilinguk sung mei ulaxat holesok navan xil xa holu . Amei pus hosien itel suv nam . '
40025024	“ Di , moletin te polien nan xa tehur gol mani tehe taosen tei bemei visali e biteni mini bit , ' Suv , inou nakila li xa xouk obe moletin te xeih tei xa di oleh huiei xil ra vatiei xil xa tave xouk ti olihi , e di oleh anien mun xa mosav xil tang latelihi teti e naho sam xil .
40025025	Uluk mikan ni xouk , ma ba nadihin mani nam de vul tei . Pus ti mu , mani xil vus nam xiak . '
40025026	“ Melele xa suv nan pusi mak , misepin nggeih mini bit , ' ! Xouk obe moletin te polien tesa tei xa obe mah tova tang ! Xouk okil kuhi xa inou nabe moletin te xeih tei xa di naleh huiei xil ra vatiei xil xa tave nou ti nalihi , e di naleh anien mun xa mosav xil tang latelihi teti e naho savan xil .
40025027	Ma , vahit vahos mak mu xa ova oling mani navan vate bangk tova tengan , melele xa nitilomun namei , nikila ma namur rat rilomun ni e vatin vata xati . '
40025028	“ Di , eilep ak biles pus moletin te polien sav nan e biteni mini bit , ' Hur rat gol mani ra moletin te polien xai , e ha ulingi ite he ngan xa nggur gol mani taosen he xalu (10,000) ngamu .
40025029	Vengan ngan xil xa di lapol del xat naha xa de hexil ngamu , lisa ti mun mi xil tengan isak ni hexil mei ipolu mu . E ngan xil xa latapol ni ti neta ni ngan xa de hexil ngamu , tave ti neta xa holesok nae tereli tang , lileh rerati ihe reling xil .
40025030	Ma ha mukuvun rat moletin te polien tesa ak ihe hale , ha ite rute xa maluxoluk itel xat ngan xil xa ti limuis e ti lingas luhe xil ve longpangasien nae xil . ' ”
40025031	Iesu biteni mun mi moletin nan xil bit , “ Melele xa Nat Moletin itilomun en , imei itel xat miehen e masxaxa xil vus . Ti , itotan e voninen te xeihen e ilepis moletin xil .
40025032	E melele nen ak , moletin xil te kantri xil vus mei lihe vituei e rute tei takes . Xil mei lisoh pe meten , e xi iseti xil lihe vanute lu . Xi ipol ni ixoni moletin tei xa di milaxat sipsip xil xa di miseti nani xil reling sipsip san xil .
40025033	Ngan xil xa langgoni sipsip xil , iling xil liti e rin metu . E ngan xil xa langgoni nani xil ha liti e rin meil .
40025034	“ Ti , xi isepin mi xil nggoni Suv Toto nae . Ihiteni mi ngan xil xa ladi e rin metu ihit , ' ! Mumei , xamim xa tuxolxatien na Tata navan di e xamim ! Mei muleh holesok xil xa xi tesak mesen ni ve xamim melele xa tepeas ni ut etan .
40025035	Vengan xa melele xa mae teat nou , mutesa anien minou ; melele xa meruru teat nou , mutesa oei minou namu ni ; e melele xa natemei natexoni ngan halesav tei , mutehur pilei nou natemei e tim samim xil .
40025036	Reitin , melele xa eising navan tehe tovuol , xamim mutesing xol nou ; melele xa natemesei , xamim mutelaxat kuh nou ; e melele xa natete nim te xeih , xamim mei mutesao ni nou . '
40025037	“ Ti , ngan xil xa lamal pe met Hi xa liti e rin metu lihit rilomun ni mini lihit , “ ? Suv , vilieh vari iaxa matepusuk xa mae teatuk e matesa anien minuk ; mu meruru teatuk e matesa oei minuk tengan omu ni ?
40025038	? Vilieh vari iaxa matepusuk otexoni ngan halesav tei e matehur pilei xouk otemei e tim samem ; mu eising nam tehe tovuol e matesing xolok ?
40025039	? E vilieh mun iaxa matepusuk otemesei e matelaxatuk ; mu otete nim te xeih e mabat matesao ni xouk ? '
40025040	“ Ma , suv toto ak ihiteni mi xil ihit , ' Reitin li nabiteni mi xamim , holesok xil vus xa mutepol ni mi tuak xil ak , tave ti neta xa xi tehe movotei tei tang , e pe metok , lehit ngan xa mutepol ni minou vari tang . '
40025041	Ti , ihiteni mi ngan xil xa liti e rin meil ihit , ' ! Xamim , ngan xil xa Hi tesa halesil mi xamim , muhe reling nou ! ! Ha muhe Upang xa misakras vamat vatova xa Hi tesak mesen ni ngamu tengan ihe vonine Temat itel masxaxa nan xil !
40025042	Vengan melele xa mae teat nou , mutnasa ti anien minou ; melele xa meruru teat nou , mutnasa ti oei minou namu ni ;
40025043	e melele xa natemei natexoni ngan halesav tei , mutnahur pilei nou ti namat e tim samim xil . E melele xa eising navan tehe tovuol , mutnasing xol nou ti ; melele xa natemesei , xamim mutnalaxat kuh nou ti ; e melele xa natete nim te xeih , xamim mutnasao ni nou ti . '
40025044	“ Ti , moletin xil ak lisisi lihit , “ ? Suv , vilieh vari iaxa matepusuk xa mae mu meruru teatuk , mu otemei texoni ngan halesav tei , mu eising nam tehe tovuol , mu otemesei , mu otete nim te xeih e matnatutou ni xouk ti ? '
40025045	“ Ma , xi ihiteni mi xil ihit , ' Reitin li nabiteni mi xamim , holesok xil vus ak , xosxa mutnapol ni ti mi tuak xil ak , tave ti neta xa xi tehe movotei tei tang , e pe metok , lehit ngan xa mutnapol ni ti minou vari tang . '
40025046	“ Ma xil vus xa latamal ti pe meten , Nat Moletin iso rerat xil vus ha liti rute xa longpangasien nae xil misakras vavus vatova . E ngan xil xa lamal pe meten ha lihur meulien sal . ”
40026001	Melele xa Iesu pispisi ni holesok xil ak bus mi moletin nan xil , xi biteni mi xil bit ,
40026002	“ Nggoni ngan taxa mukila ngamu , melengien lu sutang di , ti , ripol ni Anien te Tavien . E melele nen ak vari , limaen nou , Nat Moletin , nihe he elu navan xil tengan ha liti xat nou e eivave . ”
40026003	E melele taxa Iesu di misepin , e tim xa eilep sa Kaiafas xa be Vatixar na pris xil , vat xil na pris xil del elda na Siu xil lamei vituei .
40026004	Xil di lalang ni suse tengan latal xat xuxus ni Iesu e lavasi vamat vaxo en .
40026005	Ma labiteni labit , “ Rinapol ni ti e melengien te Anien te Tavien vengan , maxani , moletin xil linavae mi xil mun tang . ”
40026006	E melele xa Iesu da tamu e metimal tahal Betani , xi ba di ngganien e tim sa Saemon xa , tetiamu , meseien leporsi tea tenben .
40026007	Di , atou tei bemei nim e nggur valit vokon tei xa lapol ni valite ni hat hos tei xa lakesi ni alabasta . Vokon ak , von bos xa bos e mani teni mun nggeih . E xi bemei visal Iesu e rute xa dotan da en , e mideh vokon ak ba xat vatin tengan vapisen merereen nan mini .
40026008	E melele xa moletin na Iesu xil lapusi , iexil nggati e laseputut ni labit , “ ? ! Veneh ma di purun vokon ak mak ! ?
40026009	Vahos mak mu vahit ha vapos ni ni mani tova xa eilep . Ti , mani nen mikila vatutou ni hoeo xil . ”
40026010	E Iesu mikil naha xa di lasep usili , ma biteni mi xil bit , “ ? Xamim di mubul xat atou ak veneh ? Xi pol ni neta tei xa bos pupu minou .
40026011	Vengan hoeo xil liti visal xamim vehakut , e inou , nasakras nate visal xamim vahehi .
40026012	Melele xa mideh vokon ak ba xat tiei navan , xi di misak mesen nou ve tehinen navan .
40026013	Reitin li nabiteni mi xamim , e rute xil vus xa lihithiten longeongen hos usil nou en , xil lihit usil naha xa atou ak tepol ni minou . E isak ni moletin xil linem xati ven . ”
40026014	Di , Sudas Eskariot , xa be tei e xil xa labe lu e le tei (12) na Iesu , ba pus vat xil na pris xil .
40026015	Xi misis xil bit , “ ? Xosxa nisa rat Iesu mei ite hemim , ma musa naha minou ? ” Ma xil labuli silva mani ba duxoh hanutap tei e he xalu mun (30) tengan lisa ni mini .
40026016	Ma Sudas maen ni . Di , e melele nen ak ba , xi milang ni suse tengan isa rat Iesu ha ite hexil ixo en .
40026017	E melengien kokot te ' Melengien xil te Beret xa Is Tovuol En , ' moletin na Iesu xil lamei visali e lasisi labit , “ ? Rute xave iaxa iem bei tengan masak mesen Anien te Tavien en ? ”
40026018	Iesu bit rilomun ni mi xil bit , “ Muhe taon tahal Serusalem xa da iaxor , e mukamet moletin tei e rute ak . Muhiteni mini muhit , ' Tisa bit , “ Melengien navan bemei sangas . E inou mei nia Anien te Tavien e tim sam itel moletin navan xil . ” ' ”
40026019	Ma moletin nan xil laba e lapol ni nggoni ngan xa Iesu tehiteni mi xil . E rute ak , xil lasak mesen Anien te Tavien .
40026020	E melele xa meteneai ba minu , Iesu bemei e dotan e von anienen del moletin nan xil xa labe lu e le tei (12).
40026021	E melele xa di langganien , Iesu bit lelen ni mi xil bit , “ Reitin li nabiteni mi xamim , tei e xamim iaxa isa rat nou nihe he elu navan xil . ”
40026022	Melele xa lalonge mak , xil lalonge misa pupu , ma xil kekes di lasis Iesu labit , “ ? Suv midep li , onemi obit inou ? ”
40026023	Iesu bit rilomun ni mi xil bit , “ Reitin , tei e xamim vari xa di mungganien vituei del nou iaxa isa rat nou niha .
40026024	E be reitin xa inou , Nat Moletin , nimat ixoni ngan xa Vanuvei Eo di misepin ni . ! E isa pupu mi ngan xa isa rat nou ! Moletin ak , vahos mak mu vahit linapesi ti vengan pangasien xa Hi isa ni mini ihe eilep pupu . ”
40026025	Di , Sudas xa isa rati iha misisi bit , “ Tisa midep , onemi obit inou ? ” Ma Iesu bit rilomun ni mini bit , “ Ixoni ngan taxa xouk obiteni . ”
40026026	E melele xa di langganien , Iesu nggur beret e memes Hi ven . Di , bul pasi , e melele xa di miseti mi moletin nan xil , xi biteni bit , “ Muhuri mua ni . Ngan ak be tiei navan . ”
40026027	Di , minggur kap xa uaen ba en , memes Hi ven , e melele xa misa ni mi xil , xi biteni bit , “ Xamim vus mumu ni .
40026028	Uaen ak be ra navan xa isak ni hitxatien hu te xeih na Hi mei istal e ihe reitin . Reok xa ileh ve moletin xil holu ihe sanien tei iha mi Hi tengan naketeh ti mun nasa mi xil ve tesaen nae xil .
40026029	Nabiteni mi xamim , ninamu ti mun uaen ak ituxoh melele xa nimu uaen hu itel xamim e rute xa Tata navan be Suv Toto en . ”
40026030	Melele xa langganien e lakikei ni sisien tei bus , xil lastal e ba labe Vathu te Urvatiei te Olip .
40026031	Melele xa laduxoh Vathu te Urvatiei te Olip , Iesu biteni mi moletin nan xil bit , “ E vongien tak , xamim vus mulesae reling nou ixoni ngan xa Hi tesepin ni e Vanuvei Eo xa bit , ' Inou nihas moletin xa di milaxat sipsip xil , e sipsip san xil liletasil relingi . ' (Sak 13:7)
40026032	“ E melele xa nimeul rilomun ra maten , inou nitiamu ni xamim ha nite Kaleli . ”
40026033	E Pita mitamea e biteni mini bit , “ ! Tave ti neta xa moletin sav xil lilesae relinguk , inou ninave relinguk ti vatova ! ”
40026034	Ma Iesu bit rilomun ni mini bit , “ Reitin li nabiteni minuk , e vongien tak , melele xa ut nalan ti mu e tuto xil linakorat ti mu , e xouk uhiteni ihe vatol ngamu xa otakil ti nou . ”
40026035	E Pita biteni nggeih pilei sung bit , “ ! E-e , namak ti ! ! Tave ti neta xa nimat itelak , inou nisakras namiteni xa natakil ti xouk ! ” E ngan teisav xil mun labiteni nggoni tang .
40026036	Di , Iesu be rute tei xa lakesi ni Ketsemani del moletin nan xil . Melele xa laduxoh rute ak , xi biteni mi xil bit , “ Mutotan muti tak e ti mutatil nou . Inou nitiamu niha nisis inggaxor . ”
40026037	Xi minggur Pita del nat Sepeti xalu latonggusili . E melele xa latoba , nenemien na Iesu basi holu e milonge misa pupu .
40026038	Ma xi biteni mi xatel bit , “ Tinok li polu ni nenexoen , e nalonge lehit ngan xa bit vahas vin nou . Muti tak , e ti mutiketeh itel nou . ”
40026039	Di , Iesu mikakao reling xatel vuteili tang , mitingeiril be tan e misis mi Hi bit , “ Tata li , xosxa suse sav tova mun da tamu , uhur rat longpangasien ak ihe reling nou li . E onapol ni ti naxoni ngan xa ieok bei , e upol ni ixoni ngan kestang xa xouk iem bei . ”
40026040	Di , xi dilomun be visal xatel e mikameti xa di latopat . Ma xi biteni mi Pita bit , ' ' ? Midep xiak ? ? Mutsakras mutoketeh vatel nou vahe haoa tei takes ?
40026041	Mutiketeh e ti mutisis tengan mutnamot ti e melele xa sakpisien xil imei e xamitel . E tinemitel , iemitel bei tengan mutopol ni neta tei xa momal , e tenbemitel memel . ”
40026042	Di , Iesu dilomun ba e misis bit , “ Tata li , xosxa suse sav tovuol e be tengan xa nihur vuol ni longpangasien xil ak , ma upol ni ixoni ngan kestang xa xouk iem bei . ”
40026043	E melele xa Iesu dilomun , mikameti xa termali latopat mun vengan lasakras latohur xat metenoh natel .
40026044	Ma xi be reling termali mun , e ba misis be vatol nen ni sisen nan xati tang .
40026045	E melele xa Iesu dilomun bemei visal termali , biteni mi xatel bit , “ ? Di tamu mutopat ? ? Di tamu mutongel ? ! Topus ti ! Taxeak be melele xati xa lisa rat nou , Nat Moletin , nihe he moletin tesa xil .
40026046	! Tomea , ratoha ! Moletin xa isa rat nou , xi tu xa bemei iaxor . ”
40026047	Melele xa Iesu di tamu misepin , Sudas , tei e xil xa labe lu e le tei (12) nan , mistal . Xi bemei del xat vanut moletin xil xa di laleh xat tiei del homenda xil te vaeen . Xil lamei langgusil nenemien na vat xil na pris xil del elda xil na Siu xil .
40026048	Sudas xa tehit xati tengan isa rat Iesu teling xati tehit , “ Moletin xa nipesum ni vin , xi vari iaxa be ngan xa iemim bei . Mumei mutal xati . ”
40026049	Ma Sudas mika mal visal Iesu , pesum ni vin e bit , “ Tisa , bos vongien li . ”
40026050	E Iesu bit rilomun ni mini bit , “ Tuxoli , pol ni tang vaxoni ngan xa xouk omei ven . ” Di , vanut moletin xil ak lamei ladal xat Iesu .
40026051	E moletin tei na Iesu milihi rat tiei te vaeen nan e da xoteh vurang slev tei na Vatixar na pris xil .
40026052	E Iesu misel mini bit , “ Singin xat tiei nam mun vate voninen , vengan ngan xil xa di labae del tiei , limat itel tiei .
40026053	Vahit ngan xa ieok vahei , inou natak kes Tata navan , ma vatei takes , vasa vanut masxaxa xil te vaeen lili lu e le tei (12) xa mahulong tengan mei livae e rin navan .
40026054	? E vahit napol ni , ma Vanuvei Eo xa bit xati xa holesok xil ak istal imak mei ihe reitin itep ? ”
40026055	Di , Iesu biles pus vanut moletin xil ak e biteni mi xil bit , “ ? Veneh ma di muleh tiei e homenda xil te vaeen tengan mei mutal xat nou ? ? Munemi mubit inou di nadiamu ni moletin xil tengan mavae vaha xat kavmen nar ? ! E-e ! Melengien xil ngasen natotan nade vangit vioh te Nim Eo e di napispisi mi moletin xil e mutamei ti tengan mutal xat nou .
40026056	E holesok xil vus ak mei mistal tengan vasak ni naha xa provet tetis usil e Vanuvei Eo mei vastal vahe reitin . ” E melele xa ladal xati , moletin nan xil vus lalesae relingi .
40026057	Ngan xil xa ladal xat Iesu ladela labe tim sa Kaiafas , xa be Vatixar na pris xil . E rute ak , tisa xil te Rae na Mosis del elda xil na Siu xil labe vituei ngamu ladi .
40026058	E Pita di mika xus e di nggusil vanut moletin xil xa di ladel Iesu laba vuma ... laduxoh vioh te tim sa Vatixar ak . E rute ak , Pita be vangit vioh e ba dotan del mereketeh xil te nim ak tengan vapus ti xa lipol ni naha mi Iesu .
40026059	Vat xil na pris xil del eilep sav xil mun na Siu xil di lalang ni moletin tova xa mei iluvos xa Iesu pol ni tesaen tei xa likila lihasi imat ven .
40026060	E tave ti neta xa moletin holu lapol ni luvosen ba xat Iesu , latakamet ti neta xa lakila lasa rati ha vamat ven . Di , moletin lu mei lusoh
40026061	e lusepin mi kaonsel ak lubit , “ Xamel matelonge xa moletin ak tehit , ' Inou nikila nihu len Nim Eo na Hi . Ti , nikili ni mun e melengien tol tang . ' ”
40026062	Ma Vatixar mitamea e misis Iesu bit , “ ? Ma midep ? Xouk di olong sepinien di xa di lasepin ni ba xatuk . ? Neta tovuol xa obit oviteni ? ”
40026063	E Iesu dat votei tang . Ma Vatixar misisi mun bit , “ E pe met Hi xa meul , inou nasemae ni xouk tengan usepin ni naha xa be reitin . ? Reitin xa xouk obe Kristo , Nat Hi ? ”
40026064	Iesu bit rilomun ni mini bitene , “ Nggoni ngan xa di obiteni . E nabiteni mi xamim , taxeak iha , mupus ... ' Nat Moletin itotan ite rin metu na Hi Suv te Xeihen . E mupusi imei e ut etan ixo momah xil te tilang hat ! ' ” (Sam 110:1 ; Dan 7:13)
40026065	Melele xa Vatixar milong sepinien nan , ien mikat xa mikat , dal papas eising nan e mikei nggeih bit , “ ? ! Mulonge ! ? ! Xi misep purun his Hi vari ! ? Veneh ma di ralang ni sepinien tova mun tengan vaha xati ? ! Xamim vus mulonge xa di misep purun his Hi !
40026066	? Munemi midep vari ? ” Xil vus labit rilomun ni labit , “ ! Momal tang tengan imat ! ”
40026067	Di , xil lakusah ba xat valnaon e ladi . E rute ngan xil mun lalevesi
40026068	e labit , “ ? ! Xosxa obit obe Kristo xati , uhit pisi , visi iaxa diuk ! ? ”
40026069	Melele xa Pita di tamu dotan e vangit vioh te nim ma Vatixar na pris xil , atuli tei te polien bemei visali e biteni mini bit , “ Xouk mun di otehusil Iesu tahal Kaleli . ”
40026070	E Pita muun xole pe met moletin xil bit , “ ! Tave reitin ti ! Inou natakil ti naha xa di obiteni iaxai . ”
40026071	Di , Pita mitamea e mikakao ba ve puiteh te vioh . E rute ak , atuli te polien tei mun pusi , ma biteni mi moletin xil bit , “ ! Moletin ak mun be tei e xil xa di latehusil Iesu tahal Nasaret ! ”
40026072	Ma vatei mun , Pita muun xole e bit , “ ! Pe met Hi , nabiteni reitin xa natakil ti moletin ak vari ! ”
40026073	Tavehi , moletin xil xa lasoh ladi lamei visal Pita e labiteni mini labit , “ Xouk vari obe moletin tei nan vengan sepinien nam nggoni ngan Kaleli xil tang . ”
40026074	E Pita misepin nggeih bit , “ ! Natakil ti moletin xai vari xa di musep usili iaxai ! ! Hi isa halesil iha xat nou xosxa sepinien navan be luvosen ! ” Vatei takes , tuto tei mikorat .
40026075	E melele xa milonge , Pita minem rilomun ni naha xa Iesu tehiteni mini tehit , “ Ut nalan ti mu e tuto xil nakorat ti mu , e xouk uhiteni ihe vatol ngamu xa xouk otakil ti nou . ” Ma tinen pangas e be reling vangit vioh ak , ba di muis nggeih .
40027001	E makoe roroh , vat xil na pris xil del elda xil na Siu xil lamae e nenemien tei takes tengan lihas Iesu imat .
40027002	Ma labar xati e ladela be visal Paelet xa be vat te kavmen te rute ak tengan lasa rati vaha mini .
40027003	Melele xa Sudas xa tesa rat Iesu pusi xa lamaen ni tengan Iesu ha imat , xi biles nenemien nan e misak tengan vasa rilomun ni silva mani xa be hanutap tei e he xalu mun (30) vaha mi vat xil na pris xil del elda xil .
40027004	Xi bit rati bit , “ Inou napol misa pupu , vengan natesa rat moletin ak xa tenapol ni ti neta vasa tengan ha vamat ven . ” E xil labit rilomun ni mini labit , “ Xamem mabit manakil ti . Ngan xai be nam sung . ”
40027005	Ma Sudas mirang lelen mani ak be tan e vangit vioh te Nim Eo , e miloh milesae . Di , ba bar xat hiraen ni ao tei e misaxolen xi .
40027006	Melele xa ba , vat xil na pris xil ba lale viton silva mani xil ak e labiteni labit , “ Mani ak texal rat meulien na moletin tei . Ma usil rae nar xil , tamal ti tengan raso ni vahe ateli te Nim Eo vengan mani ak tamese ti . ”
40027007	Lasep usili , ma lamae e nenemien tei . Ma laleh mani xil ak e ba lapus moletin tei xa di pol ni holesok xil ni tan te pili . Del mani ak , xil langgal rat mavulut tan tei rani tengan mei ihe von tehinen tova xa ti litihin ngan halesav xil en .
40027008	Ve rin ak , lakes rute ak ni ' Tan te Ra ' duxoh xosali .
40027009	Ma naha xa Hi tesepin ni texo provet Seremaea bemei be reitin xa bit , “ Xil laleh silva mani hanutap tei e he xalu mun (30), xa momal ni mani xa mol-Isrel xil lateling xati tengan lixal rat meulien nan ni .
40027010	E del mani ak , xil langgal rat mavult tan tei ra moletin tei xa di pol ni holesok xil ni tan te pili , nggoni ngan xa Hi Suv tesemae ni minou . ” (Sak 11:12-13 ; Ser 19:1-13 ; 32:6-9)
40027011	E melele xati xa ngan ak di mistal , Iesu ba misoh pe met suv Paelet xa be he kavmen tahal Rom xa di milaxat provins tahal Sudea . Di , Paelet misisi bit , “ ? Midep ? ? Be reitin xa xouk obe suv toto na Siu xil ? ” Iesu bit rilomun ni mini bit , “ Nggoni ngan taxa xouk obiteni . ”
40027012	E melele xa vat xil na pris xil del elda xil na Siu xil lasepin ba xati , xi tavit ti neta tengan vatutou ni rin xa nan .
40027013	Ma Paelet misisi bit , “ ? Otalong ti sepinien xil xa di labiteni ba xatuk iaxai ? ' '
40027014	E Iesu dat votei tang , e tavit rilomun ni ti sepinien nae . Melele xa suv Paelet pus sexien nan , mesep pupu ven .
40027015	Be sexien matu tei na suv Paelet xa , e melengien xati te Anien te Tavien , xi di maen moletin tei xa moletin xil labosei tengan ha ven imase ra nim te xeih .
40027016	E melele nen ak , vatxeih tei tete nim te xeih , hisen Barabas xa moletin xil lakil kuhi mak ve sexien tesa xil xa di tepol ni .
40027017	Ma melele xa suv Paelet pusi xa vanut moletin xil ak mei ladi vituei , misis xil bit , “ ? Ngan xave iaxa iemim bei tengan nimaen ni ha ven imase : Barabas mu Iesu xa lakesi ni Kristo ? ”
40027018	Xi misis xil mak vengan xa pus kila xa vat xil na pris xil latesa rat Iesu mini vengan di lanem misa ni tang .
40027019	E melele xa suv Paelet di tamu dotan e von koten nan , atou nan misa sepinien tei mini bit , ' ' Onapol ni ti neta naha xat moletin xai , vengan xi momal tevi . Xosali , nanexo pupu ve metuveen tei xa natepusi usil moletin xai . ' '
40027020	E vat xil na pris xil del elda xil na Siu xil lasi petine vanut moletin xil ak tengan lasis Paelet e imaen Barabas ha ven imase , e ihas Iesu imat .
40027021	Paelet ba misis vanut moletin xil ak vatei mun bit , “ ? Ngan xave e xalu iaxa iemim bei tengan nimaen ni ha ven imase ? ” Ma xil vus lakei ba ni labit , “ ! Barabas ! ”
40027022	Ma Paelet misis xil mun bit , “ ? Xosxa imaxai , ma nipol ni naha mi Iesu xa lakesi ni Kristo ? ” E xil vus lakei be nesao labit , “ ! Ti xati e eivave ! ”
40027023	Di , Paelet misis xil mun bit , “ ? Veneh ? ? Xi pol ni naha misa ? ” E lakei nggeih pilei sung labit , “ ! Ti xati e eivave ! ”
40027024	Melele xa Paelet pusi xa misakras vahiles nenemien nae e sangas lapol ni vaeen , xi po oei e mikas hen pe met moletin xil vus . E melele xa di pol ni , xi biteni mi xil bit , “ Taxeak , nakas rat ra te maten na moletin ak ra heok , vengan napusi xa tapol ni ti neta vasa tengan ha vamat ven . ! Ma xosxa imat , ren iti hemim sung ! ”
40027025	E vanut moletin xil ak labit rilomun ni mini labit , “ ! Bos tang , ren iti e hemem itel horamue namem xil mun ! ”
40027026	Ma , nggusil eheien nae , Paelet maen Barabas ba ven mase . E mi Iesu , xi misemae ni tengan moletin te vaeen nan xil ha limeas pangasi ni ao te xeih xa sanute di en , ti , litela ha liti xati e eivave .
40027027	Melele xa lameas pangas Iesu bus , moletin te vaeen xil na Paelet ladela labe vangit vioh te nim mae xa eilep e lakes viton moletin te vaeen sav xil vus xa ladi vituei tengan lamei .
40027028	Xil ladal rat eising na Iesu e lasing xole ni kaliko tei xa pili nggoni ngan na suv toto xil .
40027029	Di , lapol pepamen ni nggoni ngan xa be suv toto tei . Langgil xat vatluvoluv tei ni ao tei xa sanute xil tepiei di en , e lalingi da xat vatin . Laling liei tei de hen metu , e di latingeiril pepamen pe meten nggoni ngan xa di lasa merereen nae mini . E melele xa di lapol ni , labiteni mini labit , “ ! O suv toto na Siu xil , xamem di mamerere ni xouk ! ”
40027030	Di , lakusah ba xati , lalihi rat eitingil ak rani , e labas vatin ni .
40027031	Melele xa lapol pepamen ni bus , langgur rat kaliko te pili ak be relingi , e lasing xole ni eising nan mun . Di , ladela ba tengan ha liti xati e eivave .
40027032	Melele xa moletin te vaeen xil ladel Iesu laba , xil labisu ni moletin tei e suse , hisen Saemon tahal Saerin . Lamei visali e langgeih xati tengan vapo eivave na Iesu .
40027033	Di , ladel Iesu ba labe nesao e Vathu Kolkota , xa koute teni be ' Valvat Moletin ' .
40027034	E rute ak , lasa uaen mi Iesu xa labilesi del neta tei xa mikon . E melele xa Iesu mu pisi , misin ni .
40027035	Di , moletin te vaeen xil ak ladi xati e eivave . E melele xa murur da en , xil di laso daes tengan vapisen ni xa visi e xil iaxa ileh mavulut eising xil na Iesu .
40027036	E rute ak , xil ladotan e di laketeh xole .
40027037	E eivave nan , ladi xat tisen tei de nesao ni vatin xa bit mesen rin xa ladi xati ven . Tisen ak ladisi labit , ' Ngan ak be Iesu , Suv Toto na Siu xil . '
40027038	E melele nen ak , lateti xat moletin lu xa lutepol tesa luteti eivave lu mun . Tei tete rin metu , e tei tete rin meil .
40027039	Melele xa Iesu murur de eivave , moletin xil xa di lakakao langgo visali di lakuvun vati xil e di langue xati
40027040	labit , “ ! Ei , xouk xa otehiteni otehit uhulen Nim Eo na Hi , ti , ukili ni mun e melengien tol tang , bos mak mu tengan uteh meulien e xouk mun tang ! ! Xosxa obe Nat Hi reitin , amei etan reling eivave xai ! ”
40027041	Usil sexien nen xil tak , vat xil na pris xil , tisa xil te rae na Mosis , del elda na Siu xil mun lapol pepamen ni Iesu .
40027042	Xil labiteni mini labit , “ ! Mupus ti mu ! Xi di teteh meulien e moletin sav xil , e misaras vateh meulien e xi mun tang . ! Xosxa be reitin xa xi be suv toto na mol-Isrel xil , bos xa , taxeak tang , imei etan ra eivave ak ! Xosxa imak , ma xamem muke reitin en sung .
40027043	Xi miling nenesien nan e Hi e tehiteni tehit , ' Inou nabe Nat Hi . ' Ma bos , xosxa Hi ien bei moletin xai , ma mei ihur rati . ”
40027044	E usil sexien nen tak , moletin tesa xalu xa lateti xat xalu luteti rin , xalu mun lusep pepamen ni .
40027045	E piniae , maluxoluken mei da xol ut xil ngasen e dat mak duxoh haoa tol (3).
40027046	E melele xa haoa xatel ak mei latavi , Iesu mikei nggeih nggo sepinien xati nan xa be Arameak bit , “ ! Ilae ! ! Ilae ! ? ! Lama sabaktani ! ? ” (Sam 22:1) Koute te sepinien ak be , ' ! Hi navan ! ! Hi navan ! ? ! Veneh ma ostokovein nou ! ? '
40027047	Melele xa rut moletin xil xa lasoh ladi lalonge , xil labit , “ ? Mulonge ? Xi di mikes provet Ilaetsa iaxai . ”
40027048	Vatei takes , tei e xil miloh ba , minggur mavulut kaliko tei , e mitarir ni be uaen xa mikon . Di , milingi de kusut liei tei e mei misa ni be nesao tengan Iesu vavisi .
40027049	E rute ngan xil mun labiteni labit , “ Veter mu , ratiluvoluv tamu e rapus ti . ? Ilaetsa imei etan mei iteh meulien en , mu namei ti ? ”
40027050	Di , Iesu mikei nggeih vatei mun , milihi kor ni votiang , di , mat .
40027051	E melele nen tak vari , kaliko xa metel xa lalihi dakoe xol ut eo tei e Nim Eo , mesel be rin lu , nggo kusute nesao bemei duxoh kusute etan . E lul tei milul , hat xil mahoi
40027052	e misak ni von tehinen xil mahoi e mangang dit mak . E moletin na Hi xil holu xa latelel lateti en , xil latemeul rilomun ra maten .
40027053	Xil latehe reling von tehinen nae xil e latekakao . E melele xa Iesu temeul rilomun ra maten , moletin xil holu latepus moletin xil ak e hal Serusalem xa be taon eo na Hi .
40027054	Melele xa vat na moletin xil te vaeen del moletin nan xil xa di lateketeh xol Iesu lalong lul ak e lapus holesok xil ak xa testal , ulixil mikan pupu . Xil labiteni labit , “ ! Reitin li , ngan ak tehe Nat Hi vari tang ! ”
40027055	E tatit atou vutei xil lasoh ladi nga sotin vuteili ra eivave , e di lapus holesok xil xa di mistal . Tatit atou xil ak di latetutou ni Iesu e Kaleli e latehusili mun latemei e Serusalem .
40027056	E xatel tol xa latemos e atou xil ak tehe Meri tahal Makdela ; Meri , nine Temes xal Siosep ; e nine horamue na Sepeti xalu .
40027057	Sangas ut te vamaluxoluk e Sabat mun da bemei sangas . Ma moletin tei be visal suv Paelet , hisen Siosep . Xi be te metimal tahal Aramatea e holesok nan holu . Xi mun be tei e xil xa di tehusil xat Iesu .
40027058	Melele xa ba misoh pe met Paelet , xi misisi tengan vamaen tiei na Iesu mini . Ma Paelet misemae ni moletin nan xil te vaeen tengan ha lipo rati e lisa ni mini .
40027059	Ma Siosep ba poe e pis xole ni kaliko te mieh tei xa memese .
40027060	Di , poe e ba milingi de vangihat te tehinen nan xati xa latesah moten rohon ni tang . Di , midivin hat tei xa eilep mei dakoe xol puiteh te vangihat ak e be relingi ba .
40027061	Meri tahal Makdela del Meri tei mun ludotan ludi nga sotin vuteili ra rute ak , momal ni puiteh te vangihat ak .
40027062	Melele xa ut milan e Sabat , vat xil na pris xil del Farasi xil ba lapus suv Paelet .
40027063	Xil lamei visali e labiteni mini labit , “ Suv , manem xati xa melele xa vat luvosen ak temeul tamu teta , xi tehiteni tehit , ' Melengien tol mei itavi , e inou nimeul rilomun ra maten . '
40027064	Ma usemae ni moletin te vaeen nam xil ha liketeh xol kuh vangihat te tehinen nan ha ituxoh melele xa melengien tol xatel ak mei itavi . Vengan xosxa onapol ni ti , moletin nan xil likila ha likan ni tiei nan . Ti , likila lihithiteni xa xi meul rilomun ra maten . E xosxa holesok xil ak mei istal , ma luvosen kor ak mei isa pilei sung ili luvosen xa tetiamu melele xa xi tehit xi be Kristo na Hi . '
40027065	Melele xa Paelet milonge mak , xi maen ni e biteni bit , “ Bos ngamu . Muleh tatit moletin tova te vaeen , e ha liketeh xol vangihat ak ihusil sexien xa xamim iemim bei . ”
40027066	Ma laba vituei del moletin te vaeen xil ak , e labilit xol hat xa mahulong xa dakoe xol puiteh teni . Di , laling tatit moletin te vaeen xil ak laketeh xole .
40028001	Sabat bus . Di , ut milan e Sande , Meri tahal Makdela del Meri sav mun luba tengan ha lalosao ni vangihat te tehinen na Iesu .
40028002	Vatei takes , lul tei milil nggeih vengan masxaxa tei na Hi Suv nggo ut nesao bemei etan . Xi mei midivin rat hat xa tetakoe xol puiteh , e dotan da en .
40028003	Masxaxa ak , tenben minehin pupu nggoni an xa milangas , e eising nan xil mieh xa mieh .
40028004	Melele xa moletin te vaeen xil lapusi , ulixil mikan pupu e lexil malili . Lakiri lamot labe tan e iexil bon pupu , lasakras mun lapol ni ti neta .
40028005	E masxaxa ak biteni mi atou xalu ak bit , “ ! Ulimil nakan ti ! Nakila xa di mullang ni Iesu xa lateti xati e eivave .
40028006	E xi tara ti mun inggak . Reitin , xi meul rilomun ngamu ra maten nggoni ngan taxa tehiteni . Lumei ha lupus ti rute xa lateling tiei nan teta en .
40028007	Taxeak tang , multemanon ha milhiteni mi moletin nan xil mulhit , ' Iesu meul rilomun tuei ra maten e xi itiamu ni xamim ha ite Kaleli . Xamim ha mupusi e rute ak . ' Ngan ak be sepinien xa Hi misil nou tengan mei nihiteni mi xamil . ”
40028008	Ma rumali lube reling vangihat e luloh temanon luba tengan luhithiteni mi moletin xil na Iesu . Ulixalu mikan , e tave ti neta xa mak , iexalu polu ni sien .
40028009	Melele xa di tamu luba , vatakes , Iesu bisu mi xalu e biteni mi xalu bit , “ ! Bos makoe ! Tomat na Hi iti mi xamil . ” Melele xa lupusi , lumei visali , lumot ludal xat len xalu , e lusa merereen nalu mini .
40028010	Di , Iesu biteni mi xalu bit , “ Ulimil nakan ti . Ha mulhiteni mi tuak xil e neketen tengan lihe Kaleli , e ha lipus nou en . ”
40028011	Melele xa atou xalu ak di tamu luba , rut moletin te vaeen xil xa di lateketeh xol vangihat ak ladilomun labe Serusalem e ba labit vuol ni holesok xil xa testal mi vat xil na pris xil .
40028012	Ma vat xil na pris xil lasepin del elda xil na Siu xil e laling xat nenemien tei . Xil langgal moletin te vaeen xil ak ni mani tei xa eilep
40028013	e labiteni mi xil labit , “ Xamim ha muhithiteni muhit , ' Melele xa matepor vovong , moletin na Iesu xil latemei e hilaep te vongien , e mei latekan ni tiei nan . '
40028014	Ma xosxa longeongen teni ituxoh suv Paelet , xamem iaxa musepin e rin xa namim tengan musikoe xol xamim e xi nasa ti longpangasien mi xamim ven . ”
40028015	Ma moletin te vaeen xil ak laleh mani e ba lapol ni nggoni ngan xa xil latehiteni mi xil . Ma longeongen ak mikapis e rute xil vus xa Siu xil ladi en e miloh bemei duxoh xosali .
40028016	Ma moletin na Iesu xil xa labe tei e le tei (11) xa lateti , xil labe Kaleli e ba labe vathu tei xa Iesu tepisen ni ngamu mi xil .
40028017	E rute ak , xil lapus Iesu . E melele xa lapusi , lamot mini . E rute ngan xil latake reitin kuhi ti mu en .
40028018	Di , Iesu bemei visal xil e biteni mi xil bit , “ Tata navan miling holesok xil vus xa di ut nesao e ut etan di e heok .
40028019	Ma muha ve moletin xil te kantri xil vus e mupol ni xil mun mei lihe moletin navan xil . E melele xa mei lihusil nou , xamim mubaptaes ni xil e his Hi Tamer , e his Hi Natneli , e his Hi Ninin Eo .
40028020	E mupispisi mi xil tengan lilong xat holesok xil vus xa natesemae ni mi xamim . E inou , nite visal xamim vehakut ha ituxoh hoxalite te melengien xil xa radi en . ”
42001001	Vanuvei ak bat minuk Teopolis , Okila xa moletin xil holu di lasak pisi xa ti latis usil naha xa testal mi xir .
42001002	Ngan xil xa lateti kokot e latepus holesok xil xa Iesu tepol ni , xil latesep usil longeongen hos mi mosav . E xil xa latelonge , latetis usili .
42001003	Ma vengan xa inou mun nanggusil kuh holesok xil ngasen ak , di nanemi nabit bos tengan nitis mese ni holesok xil ngasen xa di testal minuk , eilep namem , Teopolis .
42001004	Napol ni mak vengan xa nabit ukil kuh reitinen te holesok xil xa di otelonge .
42001005	Melele xa Herot tehe suv toto tahal Sudea , pris tei te Nim Eo teta , hisen Sakaraea , xa temos e vanut pris na Abitsa . Atou nan , hisen Elsavet , xi mun be vatimol tei na pris Eron .
42001006	Xalu vus lumal e pe met Hi Suv e lunggusil vuol ni Rae nan xil .
42001007	Sakaraea be momatu ngamu e horamue nalu tovuol vengan xa tovolih nan be lumalum .
42001008	Vatei , Sakaraea ba tengan vapol vatel vanut pris xa xi mos en e Nim Eo na Hi .
42001009	Nggusil sexien matu na pris xil , xil latehosei Sakaraea tengan ihe Nim Eo e itin vokon e hor tengan iha mi Hi .
42001010	E melele xa Sakaraea de nim , moletin sav xil lasoh ladi hale e di lasis .
42001011	Vatakes , masxaxa tei na Hi Suv mei mistal mi Sakaraea e misoh de ri matu te hor ak .
42001012	Melele xa Sakaraea miketeh pusi , mesep e ulin mikan xa mikan .
42001013	E masxaxa bitene mini bitene , “ ! Sakaraea , ulum nakan ti ! Hi milong sisen nam tuei . Atou nam Elsavet , veter mu ihur horamue tei namil , ihe malahos . Uling hisen ihe ' Sion ' .
42001014	Poten nan isak ni xamil mulimaal , e moletin sav holu mun limaal .
42001015	Natumali ihe moletin xa eilep e pe met Hi Suv . Xi namu ti vari uaen mu oei te xeih sav mun . E melele xa ita tamu e vang ninen , Ninin Eo mei ipolu en .
42001016	E xi iaxa ileh mol Isrel xil ihe holu litilomun limei visal Hi Suv nae .
42001017	E xi itiamu ni Hi Suv itel xeihen ixoni ngan xa tete provet Ilaetsa te tiamu . Xi ileh vituei ni tiramue xil itel horamue nae xil . E ihiles ngan xil xa di lalong ras , mei lihusil suse na Hi xa momal . Xi isak ni moletin na Hi xil livue xat xil ve melengien xa Suv nae istal en . ”
42001018	Ma Sakaraea misis masxaxa ak bitene , “ ? Inou nihur horamue itep ? Nikil neta xa obiteni minou itep ? Ven nabe mometu ngamu e atou navan mun be tovolih . ”
42001019	E masxaxa bit rilomun ni mini bitene , “ Inou Kavriel xa di nasoh sangas visal Hi . Xi misil nou tengan xa mei nihit mese ni longeongen hos ak minuk .
42001020	E vengan xa otake reitin ti e neta xa nabiteni , ma uhe vut . Onasepin ti ituxoh melengien xa holesok xil ak mei istal . ”
42001021	E melele xa Sakaraea da tamu e Nim Eo , vanut moletin tei ladatili e di lanemi labit , “ ? Veneh ma ba da be nousav ? ”
42001022	Melele xa Sakaraea mistal , misakras vasepin mi xil . Ma lakila xa Hi pisen neta tei mini . Xi misepin pisi mi xil nggo hen vengan xa be vut dat mak .
42001023	E melele xa polien na Sakaraea bus e Nim Eo , xi dilomun be metimal nan .
42001024	Tavehi ti , atou nan Elsavet di ni tuvava . Ma xi minggus dat tim ba duxoh aveti nan be lim (5).
42001025	E biteni mi xi tasen bitene , “ Bos xa taxeak Hi Suv dutou ni nou , xi misak ni nou ninave unoun ti pe met moletin xil . ”
42001026	E melele xa aveti na Elsavet be tei e he sav (6), Hi misil masxaxa Kavriel be taon tahal Nasaret xa de provins tahal Kaleli .
42001027	Kavriel nggur sepinien tei tengan iha ihit mese ni mi ate maxoe tei , hisen Meri . Meri , latesikoe xole tuei xa ihur moletin tei , hisen Siosep , xa nggo vatimol na Suv Toto Deved te tiamu .
42001028	Ma masxaxa ak mei mistal mi Meri e bitene mini bitene , “ ! Bos minuk ! ! Hi Suv memaal pupu ve xouk e bosei xouk ra atou sav xil tengan ituxol xatuk ! ”
42001029	E melele xa Meri milonge mak , minexo pupu e di minem ves koute te sepinien ak .
42001030	Di , masxaxa biteni mi Meri bitene , “ ! Ulum nakan ti ! Hi memaal pupu ve xouk , Meri .
42001031	Xouk uti ni tuvava tei e ulingi ihe horamue . Ti , uling hisen ihe ' Iesu ' .
42001032	Xi ihe eilep tei xa likesi ni ' Nat Hi xa de ut nesao ’ . E Hi Suv ipol ni mei ihe suv toto ixoni avu nan Deved xa te tiamu .
42001033	Mol Isrel xil liti pe hen ha vuma hoxalite teni ihe tovuol . ”
42001034	Meri biteni mi masxaxa bitene , “ ! Inou natakil ti mu tiramue ! ? Sepinien nam mei istal minou itep ? ”
42001035	Ma masxaxa bit rilomun ni mi Meri bitene , “ Ninin Eo imei iti e xouk , e xeihen na Hi ikapis xol xouk . Ve rin ak , horamue xa upesi ihe horamue eo , e likesi ni ‘ Nat Hi ’ .
42001036	? Okil tumahin Elsavet ? Xi mun ihur horamue tei nan , tave ti neta xa xi be tovolih ngamu . ! Reitin mak ! Elsavet xa moletin xil labit be lumalum , taxeak , aveti nan be tei e he sav (6).
42001037	Mak , ma neta tovuol xa Hi misakras vapol ni . ”
42001038	Ma Meri biteni mi masxaxa bitene , “ Namaal tengan nipol ni naha xa Hi Suv bit nipol ni . Bos tang istal minou ixoni ngan taxa osepin ni minou . ” Di , masxaxa belingi ba .
42001039	Tavehi ti , Meri mea e mitemanon be metimal tei e vathu xil tahal Sudea .
42001040	Melele xa duxoh metimal ak , xi be tim sa Sakeraea xalu e mikes Elsavet .
42001041	E melele xa Elsavet milong rae Meri , tuvava nan nggelial e vangen . Ninin Eo bemei e Elsavet ,
42001042	misak ni mikei be nesao bitene , “ ! Tuxolxatien na Hi di minuk mili e atou sav xil e di mun mi tuvava xa de xouk !
42001043	? Veneh ma neta xa bos mak mikila vastal e nou , xa nine suv navan mikila bemei visal nou ?
42001044	Vengan melele xa nalong rae nam , tuvava navan memaal e nggelial e nou .
42001045	Tuxolxatien na Hi di e xouk vengan xa oteneket xa sepinien na Hi istal minuk ixoni ngan xa tesepin ni minuk .
42001046	Meri bitene , “ Inou , napet rat his Hi .
42001047	Namaal pupu vengan xa Hi navan be Suv xa miteh meulien navan .
42001048	Xi en tabong ni nou ti xa nabe atou votei tang te polien nan . Xosali iha , moletin xil ngasen ti lihithiteni xa Hi tetuxol xat nou .
42001049	Xi xa hisen be eo tepol ni holesok xil xa tellep minou texo xeihen nan .
42001050	Xi en isa e ngan xil xa di lamerere ni , xil xa ladi taxeak e ngan xil xa ti limei itutou .
42001051	Nggo xeihen nan , Hi pol ni holesok xil tellep , e di nggol rerat valkoai xil xa di laling xat lingxatien nae xil .
42001052	Xi mileh rerat suv toto xil ra von xeihen nae , e pet rat moletin votei xil sung .
42001053	Hi misak ni ngan xil xa di mae nggat xil , langga vin xil ni anien xa , e misil rerat ngan xil xa holesok nae holu , laka hon tang laba .
42001054	Xi bemei misa tutouen mi horamue xil xa langgo Isrel xa labe moletin nan . Xi minem xat naha xa tehit xati , xa ipisen esaeen nan mi xil .
42001055	Xi di pol nggusil hitxatien xil xa tepol ni mi avu nar xil , mi Ebraham e mi vatimol nan xil , mol Isrel xil . Hitxatien ak misakras vavus . ”
42001056	E Meri de visal Elsavet aveti tol . Di , dilomun be tim .
42001057	Melengien bemei pipin xa Elsavet valing horamue nan , ma milingi be malahos .
42001058	Moletin sav xil xa ladi sangas visali del vatimol nan xil lalonge xa Hi Suv pol ni bos pupu mini , ma xil mun lamaal dela .
42001059	Melele xa melengien nan be tol e he sav (8), lamei tengan vahe vexaho . E labit laling his tamen , ' Sakaraea ' , vata en ,
42001060	e Elsavet bit , “ E-e ! Hisen ihe ' Sion ' . ”
42001061	E xil labiteni mini labitene , “ ! His ak tovuol e vatimol nalu ! ”
42001062	Misak ni , lasak pisi di lasis Sakaraea ni he xil tang xa xi ien bei liling his eah en .
42001063	E Sakaraea bit lasa neta tova xa vakila vatis en . Ma midis , “ Hisen be Sion . ” Xil vus lamesep pupu ven .
42001064	E melele nen tak , Sakeraea mikila vasepin rilomun , e di pet rat his Hi .
42001065	Moletin xil vus xa ladi sangas latemanin . Ma longeongen usil holesok xil ak mikapis e rute xil xa hu di en e Sudea .
42001066	Ngan xil vus xa lalong sepinien xil ak di lanemi xa tuvava ak imeul imei itep . Lakila xa xeihen na Hi di e meulien nan .
42001067	Ninin Eo bemei e Sakaraea ma xi bitehiteni bit ,
42001068	“ Rimes Hi Suv na moletin xil tahal Isrel . Xi pol ni suse tengan moletin nan xil mei vexil vamase .
42001069	Hi isa ' Moletin teteh meulien en ' xa nggur xeihen , mi xir . Xi ixo vatimol na Deved xa tehe moletin na Hi .
42001070	Hi tehit xati texo provet eo xil te tiamu ,
42001071	xa isa ' Moletin teteh meulien en ' imei , ileh rat xir ra he moletin xil xa di laketeh misa ni xir .
42001072	Xi tehit xati mun xa ipisen esaeen nan mi avu nar xil , e minem xat hitxatien eo nan
42001073	xa tepol ni tetel avu nar Ebraham tetel sepinien tei xa nggeih .
42001074	Hi tehit xati xa ileh rat xir ra he ngan xil xa di laketeh misa ni xir , tengan melele xa ranggusil Hi , ulixir nakan ti e ,
42001075	e mikila riti e meulien tei xa ihe eo e imal e pe met Hi , e melengien xil vus te meulien nar . ”
42001076	Di , xi biteni mi tuvava nan bitene , “ E xouk , natuxuli , likesuk lihit obe provet tei na Hi xa be nesao . E xouk utiamu ni Suv ha ti usak mese ni suse nan .
42001077	Upisen ni mi moletin nan xil xa Hi iteh meulien nae e naketeh ti mun nasa mi xil .
42001078	Eheien e esaeen polu en . Xi isa ' moletin te teh meulien en ' mei istal mi xir , ixoni eai xa mistal bemei nesao .
42001079	Xi ileluv xol ngan xil xa ladi ut te maluxoluk e di uli mikan ni maten ; e ileluv mun tengan ipisen suse te tomat mi xir tengan rihusili . ”
42001080	Horamue ak meul , mei ven nggeih , e xeihen na Ninin Eo mei polu en . E melele xa xi be tiramue , xi da tasen e uruvuol be duxoh melengien xa xi pol kokot ni polien nan del moletin xil tahal Isrel .
42002001	Vatei , e melele xa Okastas tehe Sisa tahal Rom , tesa rae nan teha mi moletin xil e ut ngasen xa xi telaxati . Xi misa sepinien bit moletin nan xil lava , lavuli moletin xil ngasen , e latis xat hise vati vanuvei nan .
42002002	Ngan ak tehe pupuluen kokot vari xa latepol ni e melele xa Karinias tehe eilep te kavmen tahal Siria .
42002003	Misak ni , moletin xil ngasen latetilomun latehe metimal xati na vatimol nae , be latesa hise en .
42002004	E melele nen ak , Siosep mea , reling Nasaret , metimal nan xa de provins tahal Kaleli . Di , nggur suse tengan vahe Betlehem xa de provins tahal Sudea , vengan xa Betlehem be metimal xati na Suv Toto Deved , e xi be vatimol tei nan .
42002005	Siosep minggur Meri lube Betlehem , vengan xa hitxatien tei da xole tuei xa ihuri ihe atou nan . Meri di tuei e navehi ti iling tuvava .
42002006	Melele xa ludi Betlehem , melengien nan pipin xa valing tuvava .
42002007	Xalu luteti im ma vongoro xil vengan xa von toen sav tovuol mun xa laloti en . E inggak , Meri miling muimol nan xa be malahos . Pis xole ni kaliko tei , di milingi pat e von anien na vongoro xil .
42002008	E vongien nen tak , rut moletin xil di lalaxat sipsip xil e ut tei xa be valkesao sangas ni Betlehem .
42002009	Vatakes , masxaxa tei na Hi Suv bemei mistal , e miehen na Hi mileluv xol xil . Xil latemanin e uli mikan .
42002010	E masxaxa biteni mi xil bitene , “ ! Ulimim nakan ti ! Namei del longeongen hos tei xa isak ni moletin xil ngasen lihesi xil .
42002011	E xosali tang , e Betlehem , metimal na suv toto Deved , moletin te teh meulien en pot tuei , xi be Suv Kristo xa Hi tehit xati xa isa ni imei .
42002012	Suse xa mupus kila en imak : mukamet tuvava tei xa lapis xole ni kaliko tei e lalingi pat de von anien na vongoro xil . ”
42002013	Vatakes , vanut masxaxa tei na Hi xa mahulong langgo ut nesao mei lastal del xat ngan xa da , e di lapet rat his Hi labitene ,
42002014	“ Merereen mi Hi xa de ut nesao , e ut etan tomat iti mi moletin xil ngasen xa Hi memaal ve xil . ”
42002015	Melele xa lakikei bus , masxaxa xil laling xil e ladilomun labe ut nesao . Di , moletin xil xa di lalaxat sipsip xil lasemin xil labitene , “ Rave Betlehem , rava rapus ti neta xa Hi Suv biteni mi xir . ”
42002016	Ma xil latemanon , laba lakamet Meri del Siosep , e lapus tuvava nalu xa lulingi pat de von anien na vongoro xil .
42002017	Melele xa moletin xil ak lapus tuvava Iesu , labit usil sepinien xa masxaxa tehiteni mi xil usil tuvava ak mi xalu .
42002018	Moletin xil vus xa lalonge lamesep ni sepinien nae .
42002019	E Meri miling kuh holesok xil xa di testal di nenemien nan , e vehakut di minem usili .
42002020	E melele xa moletin xil xa di lalaxat sipsip ladilomun , xil di lamerere ni Hi e lapet rat hisen ve holesok xil xa latelonge e latepusi . Xil ngasen texoni sepinien xa masxaxa tehiteni mi xil .
42002021	Melengien tol e he sav (8) mitavi , Iesu be vexaho nggusil sexien na Siu xil . Di , luling hisen be ' Iesu ' nggoni xa masxaxa tehiteni mi Meri melele xa tehit xati mini xa ita iling tuvava tei .
42002022	Melengien hanutap lu (40) mitavi , Meri mei mese nggoni Rae xil na Mosis tehiteni . Misak ni , xal Siosep , lube Nim Eo e Serusalem , e luleh mae lu tengan ihe sanien nalu mi Hi . E melele nen ak , lunggur tuvava Iesu mun tengan ha lalilingi e pe met Hi Suv ixoni ngan taxa Rae na Hi Suv tehiteni tehitene , “ Muimol xil ngasen xa labe horamue , lihe horamue eo na Hi Suv . ”
42002023	
42002024	
42002025	E melengien nen ak , moletin tei tete Serusalem , hisen Simeon . Sexien xil nan momal e xi ien bei Hi . Ninin Eo polu en . Xi di datil melengien xa Hi isa tei xa mei ileh rerat mol Isrel xil ra he kavmen sav xil mei vexil imase .
42002026	Ninin Eo tehiteni mini xa xi namat ti ituxoh melele xa ipus Kristo xa Hi Suv tehosei .
42002027	E melele xa Meri xal Siosep lunggur Iesu be Nim Eo tengan lalopol ni mini vaxoni naha xa Rae na Hi tehiteni , Ninin Eo mun tehiteni mi Simeon tengan ihe Nim Eo .
42002028	E melele xa Simeon pus xatel , xi po xat tuvava Iesu e pet rat his Hi bitene ,
42002029	“ Suv , inou nabe moletin te polien nam tang . E taxeak , ukila umae ni nou nimat itel tomat , vengan xa hitxatien nam mistal tuei minou .
42002030	Inou napus horamue ak tuei ni metok xa iteh meulien e moletin nam xil .
42002031	E upol ni moletin xil tahal ut xil ngasen lipusi .
42002032	Xi ixoni laet tei xa isak ni ngan xil xa latave Siu ti , lipus kil xouk e limerere ni xouk . E miehen nan ipol ni moletin nam xil tahal Isrel lileluv tengan mosav xil lipusi . ”
42002033	Melele xa Simeon biteni mak , tame Iesu xal ninen lumesep pupu .
42002034	Di , xi misa tuxolxatien mi xatel e biteni mun mi Meri bitene , “ Tuvava nam ak ipol ni moletin hao tahal Isrel likiri , e rute xil lisoh . Tuvava ak xa nggo Hi , rut moletin xil lisep sisin ni .
42002035	Xi isak ni nenemien nae xa minggus imei kesao . E naha xa istal itutou , isak ni xouk mun ulonge isa , ixoni ngan xa tiei misi vin meulien nam . ”
42002036	E melele nen ak , provet tei de Nim Eo na Hi , hisen Anna . Xi be nat Vanuel xa be vatimol na pris Aser , e be tovolih ngamu . Melele xa tehe ate maxoe , teteli , e huram lu e he sav (7) tang mitavi , tiramue nan mat .
42002037	Ma xi tehe tunau ba vuma ... huram nan be hanutap hat e hat e he tei (84). E melengien xil ngasen , makoe be duxoh vongien , xi di mot mi Hi e Nim Eo , di misis e di bal ni anien ven .
42002038	E melele xa Siosep xal Meri ludi tamu e Nim Eo del tuvava Iesu , Anna bemei vis xatel e memes Hi ven . Dutou ni , xi di mitumul usil tuvava ak mi moletin xil ngasen xa di ladatil Hi tengan mei vapol ni Siu xil tahal Serusalem e tahal ut sav xil mun vexil vamase .
42002039	Melele xa Siosep xal Meri lupol sen naha xa Rae na Hi Suv tehiteni , xatel latdilomun latbe Nasaret , metimal natel xati , xa de Kaleli .
42002040	E tuvava Iesu di matu , e ven mei nggeih . Xi di pol del metisouen , e tuxolxatien na Hi di en .
42002041	E huram xil ngasen , tame Iesu xal ninen di lube Serusalem tengan lalopol ni Anien te Tavien en .
42002042	Ma melele xa huram na Iesu be lu e le (12), xatel vus , latoba nggoni ngan taxa di latoba vehakut ve anien ak .
42002043	Melele xa Anien te Tavien mei mitavi , tamen xal ninen lunggur suse ludilomun , e lutakil ti vari xa Iesu da nga Serusalem .
42002044	Xalu lunemi lubit di nggusil mosav xil e vanut moletin xil xa ludi en . Ma lukakao melengien tevi tei , di , lulang vesi sung .
42002045	E melele xa lutakameti ti visal vatimol nalu xil , xalu ludilomun lube Serusalem tengan lalolang vesi en .
42002046	Melengien tol mitavi , lukamet horamue Iesu , dotan de Nim Eo , di miteong ni tisa xil te rute ak , e di misis pilei xil .
42002047	Xil vus xa lalonge , lamesep ve kilakilen nan e sepinien xa di misa rilomun ni mi tisa xil .
42002048	Melele xa lukameti , lutemanin . Ma ninen biteni mini bitene , “ ? Natuxuli , veneh ma opol ni mak mi xamel ? Opol ni xamel manexo pupu , e di malang vesuk e ut ngasen . ”
42002049	E Iesu bit rilomun ni mi xalu bitene , “ ? Mullang ves nou veneh ? ? Multakil ti xa inou ti nite nim na Tata navan ? ”
42002050	E xalu lutakil ti koute te sepinien nan .
42002051	Ma Iesu dilomun be Nasaret del xalu , e di miteong ni xalu . E ninen dit minem xat holesok ngasen xa testal mi xatel .
42002052	Horamue Iesu di matu , e ven mei nggeih , e polu ni metisouen . Ngan ak misak ni Hi , del moletin xil mun , di lamaal ven .
42003001	E melele xa Taeberius tehe Sisa tahal Rom duxoh huram le tei bus (15), moletin hat iaxa di latetutou ni lelaxatien nan : Herot Antipas tehe suv toto tahal Kaleli ; tunali Pilip , tehe suv toto tahal Ituria tetel Trakonaetas ; Lisanias tehe suv toto tahal Abilin ; e Pontias Paelet tehe vat te kavmen tahal Sudea .
42003002	E melele nen ak , Anas xal Kaeapas lunggur polien te Vatixar na pris xil . E melele ak , Hi misa sepinien tei mi Sion , nat Sakaraea , e uruvuol .
42003003	Ma Sion mikakao e ut ngasen xa di sangas visal Oeisal Sodan e di misetu mi moletin xil bitene , “ ! Muhiles meulien namim ra tesaen ! Ti , mei nikas xamim tengan ipisen ni mi moletin xil xa Hi iketeh ihos mi xamim ! ”
42003004	Provet Aesea tetis usil setutuen na Sion e melele xa tehiteni tehit ,  “ E uruvuol , moletin tei di mikei , ' Musak mese ni suse na Hi Suv ; muserep suse nan .
42003005	Mutihin sesale xil , e muhil lelen hu xil . Mumal ni suse xil xa mikavui , e mutihin suse xil xa misa .
42003006	! E moletin xil vus lipus xeihen na Hi xa mei iteh meulien e xil ! ' ”
42003007	Moletin xil holu lamei tengan Sion vakas xil e oei , e xi biteni mi xil bitene , “ ! Xamim munggoni vanut tetal tesa xa di langas vin moletin ni vulonge ! ? Visi bit xamim mukila mulesae ra longpangasien xa Hi isa ni imei ?
42003008	Mupol ni sexien xil xa ipisen ni xa mubiles meulien namim reitin . E ti munahiteni ti munahit Ebraham be avu namim , ma Hi ti imaal ve xamim vehakut . ! E-e ! Nabiteni mi xamim , Hi mikila vahiles hat xil ak mei laxoles xamim e lave vatimol na Ebraham xil .
42003009	Akis mese tuei da tengan itei amulut vatiei xil ngasen xa tataxao kuhi ti . Hi itei xotehi e iso ni ihe upang . ”
42003010	E moletin xil ak lasis Sion , “ ? Ma xamem mupol ni naha vari ? ”
42003011	Sion biteni mi xil bitene , “ Xosxa tei xamim eising nan lu , ma isa tei mi mosav xa nan tovuol . Xosxa anien amim di , ma musa rute mi mosav xil . ”
42003012	Di , moletin xil xa di laleh vatu te takis lamei tengan vakas xil , e xil lasis Sion labit , “ ? Tisa , xamem muhiles meulien namem itep ? ”
42003013	Ma Sion biteni mi xil bitene , “ Munaleh vatu te takis ti nali naha xa rae mae ni . ”
42003014	E rut moletin xil te vaeen mun lasisi labit , “ ? E itep mi xamem ? ? Xamem muhiles meulien namem itep ? ” Ma Sion biteni mi xil bitene , “ Munaxeih xat moletin xil ti tengan lasa vatu mi xamim . E munahur ti vatu naxo suse xa muluvos mosav e kot en . Mulonge ihos tang ve vatu xa di mungguri . ”
42003015	Xil ngasen labesi xil , e di lanem vesi labit , “ Xos Sion iaxa be Kristo xa Hi tehit xati tehit imei mi xir . ”
42003016	Misak ni Sion bit rilomun ni mi xil bitene , “ Nikas xamim ni oei tang . E tei xa itutou imei , ihur xeihen mu ili nou . E inou natapin ti xa nalal rat sandel nan . Xi ikas e xamim ni Ninin Eo e ni upang .
42003017	Xi bue xat xi tengan valepis moletin xil ngasen , ixoni moletin xa di po savel tengan vaseti utut uit ra valite . Utut uit xa bos , ileh xati iha ihe e nim teni ; e valite , iso ni ihe upang xa misakras vamat . ”
42003018	E sexien nen tak , Sion misetu ni longeongen hos mi moletin xil e misel xat xil tengan lihiles meulien nae .
42003019	Di , Sion sepin nggeih mun mi Suv Toto Herot vengan xa tehur atou na tunali tehe atou nan , hisen Herotias . E Sion di tehithiten holesok hao mun xa tamal ti xa Herot tepol ni .
42003020	Misak ni , Herot pol ni neta tei xa misa pupu mili sexien sav xil nan , xi biteni mi moletin nan xil tengan lital xat Sion e lilingi e nim te xeih .
42003021	Melele xa Sion di tamu mikas moletin xil , xi mikas Iesu mun ni oei . E melele xa Iesu di misis , tilang hat misaha .
42003022	Ninin Eo bemei e tan nggoni mae , mei dotan en . E rae tei nggo ut nesao bitene , “ Xouk obe natuxuli reitin e eheien navan di e xouk . Inou , namaal pupu ve xouk . ”
42003023	Melele xa Iesu tepol kokot ni polien nan , huram nan tehe hanutap tei e hexalu mun (30). Xil vus lanemi labit xi be nat Siosep . E avu na vatimol na Siosep xil , hise xil temak : Siosep tehe nat Heli ,
42003024	xa tehe nat Matat , xa tehe nat Livae , xa tehe nat Melki , xa tehe nat Sanae , xa tehe nat Iosep ,
42003025	xa tehe nat Matataeas , xa tehe nat Amos , xa tehe nat Neham , xa tehe nat Esli , xa tehe nat Nanggae .
42003026	E Nanggae tehe nat Mahat , xa tehe nat Matataeas , xa tehe nat Semein , xa tehe nat Sosek , xa tehe nat Soda ,
42003027	xa tehe nat Soanan , xa tehe nat Resa , xa tehe nat Serubabel , xa tehe nat Seltiel , xa tehe nat Neri .
42003028	E Neri tehe nat Melki , xa tehe nat Adi , xa tehe nat Kosam , xa tehe nat Elmadam , xa tehe nat Er ,
42003029	xa tehe nat Sosua , xa tehe nat Eliesar , xa tehe nat Sorim , xa tehe nat Matat , xa tehe nat Livae .
42003030	E Livae tehe nat Simeon , xa tehe nat Sudah , xa tehe nat Siosep , xa tehe nat Sonam , xa tehe nat Eliakim ,
42003031	xa tehe nat Melea , xa tehe nat Mena , xa tehe nat Matataha , xa tehe nat Netan , xa tehe nat Deved .
42003032	E Deved tehe nat Tiese , xa tehe nat Ovet , xa tehe nat Boas , xa tehe nat Salmon , xa tehe nat Nason ,
42003033	xa tehe nat Aminatap , xa tehe nat Atmin , xa tehe nat Arni , xa tehe nat Hesron , xa tehe nat Peres , xa tehe nat Sudah .
42003034	E Sudah tehe nat Siakop , xa tehe nat Aesak , xa tehe nat Ebraham , xa tehe nat Terah , xa tehe nat Nahor ,
42003035	xa tehe nat Seruk , xa tehe nat Rehu , xa tehe nat Pelek , xa tehe nat Eber , xa tehe nat Sela .
42003036	E Sela tehe nat Kenan , xa tehe nat Arpaksat , xa tehe nat Sem , xa tehe nat Noah , xa tehe nat Lamek ,
42003037	xa tehe nat Metusela , xa tehe nat Inok , xa tehe nat Saret , xa tehe nat Mahalalil , xa tehe nat Kenan ,
42003038	E Kenan tehe nat Enos , xa tehe nat Set , xa tehe nat Adam , xa tehe nat Hi .
42004001	Melele xa Iesu dilomun ra Oeisal Sodan , xeihen na Ninin Eo xa tepolu en , midela be uruvuol .
42004002	E rute ak , Temat di misak pis Iesu melengien be hanutap lu (40). E melele nen ak , xi taxanien ti , ma melele xa melengien xil ak mei mitavi , Iesu mae nggati .
42004003	Mak , ma Temat biteni mini bitene , “ Xosxa xouk obe Nat Hi reitin , ma uhiles hat xil ak mei lihe beret . ”
42004004	E Iesu bit rilomun ni mini bitene , “ Vanuvei na Hi biteni bit , ' Moletin misakras vameul e anien kestang . ”
42004005	Di , Temat nggur Iesu be nesao e vat hu tei , e vatei takeres , xi pisen ut xil ngasen te ut etan mini .
42004006	Temat biteni mini bitene , “ Niling xouk uhe suv toto xa ulaxat ut xil ak ; e holesok xil vus te ut etan , nisa ni minuk . Vengan xa holesok xil vus ak di e heok , e inou , nikila nisa ni mi moletin eah xa ieok bei nabit nasa ni mini .
42004007	Xosxa umot minou tang , ma nisa sen holesok xil ak minuk . ”
42004008	E Iesu bit rilomun ni mini bitene , “ Vanuvei na Hi biteni bit , ' Umot mi Hi Suv nam , e upol mini kestang . ' ”
42004009	Di , Temat nggur Iesu be Serusalem e ba milingi misoh e taep te Nim Eo na Hi xa be nesao pupu . Di , biteni mini bitene , “ Xosxa obe Nat Hi reitin , hut he tan .
42004010	Vengan xa Vanuvei na Hi biteni bit ,  ' Hi isa masxaxa nan xil limei lihur xolok .
42004011	Xil lipo xatuk tengan onasip hat ti . ' ”
42004012	E Iesu bit rilomun ni mini bitene , “ Vanuvei na Hi biteni mun bitene , ' Onasak pis Hi ti xa be Suv nam . ' ”
42004013	Melele xa Temat misak pisi e rin xil vus , xi be ling Iesu vuteili .
42004014	Iesu dilomun be Kaleli e polu ni xeihen na Ninin Eo . Longeongen teni mikapis e ut ngasen .
42004015	Xi ba di pispisi mi moletin xil e nim tepispisien na Siu xil , e xil di lamaal ve sepinien nan .
42004016	Di , Iesu dilomun be Nasaret e rute xa tematu en . E Sabat , xi be nim tepispisien nggoni ngan taxa di pol vehakut ni . E melele xa mea misoh tengan xa vavuli Vanuvei Eo ,
42004017	xil lasa Vanuvei na provet Aesea mini . Xi vuli bit ,
42004018	“ Ninin Eo na Hi Suv bemei e nou , vengan xi tehosei nou tengan nihit longeongen hos nan mi ngan xil xa labe hoeo . Xi misa nou namei tengan mamiteni mi moletin xil xa ladi nim te xeih , ha vexil vamase . Nipol ni ngan xil xa mete bar mei liketeh rilomun . Nileh rerat ngan xil ra he mosav xil xa di lapurun xil .
42004019	E nihithiteni xa Hi Suv tehosei melele ak tengan itutou ni moletin nan xil en . ”
42004020	Iesu boh xol vanuvei , di misa rilomun ni ba mi moletin xa di dutou e nim ak , e dotan . Moletin xil ngasen xa lateti , lale mah xat Iesu .
42004021	Di , xi biteni mi xil bitene , “ Vanuvei Eo na Hi xa mutelonge inou di nabuli , taxeak tang sepinien teni mei be reitin . ”
42004022	Moletin xil vus lamesep ve pispisien xil xa bos xa di misa ni e lamaal ven . Xil di lasep usili labitene , “ ! Ei ! ? Tave nat Siosep ti tang iaxai ? ”
42004023	Iesu bit rilomun ni mi xil bitene , “ Nakila xa lihiteni minou sepinien matu tei xa bitene , ' Tokta , uhur rat meseien ra xouk . ’ Iemim bei nipol inggak , e metimal xati navan , holesok xil vus xa mutelonge di natepol ni e metimal tahal Kapaniam tengan muke reitin e nou .
42004024	E nabiteni reitin mi xamim , provet tovuol tamu xa moletin xil te metimal xati nan ti lavur pilei .
42004025	Te tiamu , e melele na provet Ilaetsa , us tenamus ti huram tehe tol e rute , e moletin xil vus mae teat xil . E Isrel , tunau xil latehe holu ,
42004026	e Hi misil Ilaetsa mika kes tang ve tunau tei xa tave tahal Isrel ti . Xi de metimal tahal Sarevat sangas ni Saedon .
42004027	Teimun , e melele na provet sav Elisa , moletin holu tahal Isrel langgur meseien leporsi . E Elisa tenapol ni ti tenbe xil vamemese , xi tepol ni mi Neman tahal Siria kestang xa tave tahal Isrel ti . ”
42004028	Melele xa moletin xil xa ladi nim tepispisien lalong sepinien nan , xil vus iexil mikati ven .
42004029	Ma latamea , lameru xati e langgol rati ra metimal nae . Lalihi labe seri meteh xa de sangas visal metimal nae , vengan labit litivin rat Iesu vamot vahe tan en .
42004030	E Iesu mitamea , mikakao nggo hilaep te vanut moletin xil ak , e be reling xil ba .
42004031	Di , Iesu be metimal tahal Kapaniam xa de Kaleli . E rute ak , Iesu di pispisi mi moletin xil e Sabat .
42004032	Moletin xil ak lamesep vengan xa sepinien nan momal e lakila xa xeihen da en .
42004033	E melele nen ak , moletin tei xa ninin tesa da en de e nim te pispisien . Xi mikei nggeih xat Iesu bitene ,
42004034	“ ! Ei , Iesu ngan Nasaret ! ? ! Osak ni naha mi xamem ! ? ? Omei inggak tengan omu vin xamem ? ! Inou nakilak , xouk obe Moletin Eo na Hi ! ”
42004035	Iesu misel nggeih ba ni ninin tesa ak bitene , “ ! Ta votei , e he reling moletin ak ! ” Ninin tesa bas tan ni moletin ak pe met moletin xil vus . Di , be lingi e tasa ti mun pangasien mini .
42004036	Moletin xil vus lamesep e di lasis xil mun labitene , “ ? Hisit pispisien eah xiak ? ! Moletin ak di misepin del xeihen , e melele xa misepin nggeih mi ninin tesa xil , lateong ni e labe reling moletin xil ! ”
42004037	Ma longeongen usil Iesu mikapis ut ngasen sangas ni Kapaniam .
42004038	Melele xa Iesu be reling nim te pispisien , xi be tim sa moletin tei tahal Kapaniam , hisen Saemon Pita . Melele xa duxoh tim , xil mei labit mese ni mi Iesu xa avu atou kokon na Saemon Pita mesei , ven minggan pupu .
42004039	Ma Iesu be visali e misel xat meseien bit , “ ! He relingi ! ” Vatakes , atou ak milonge bos , ma xi mea , be pol ni anien ae .
42004040	E mahis , melele xa Sabat bus e moletin xil lakila lapol rilomun , moletin xil hao laleh tua nae xil xa lamesei , lamei vis Iesu . Xi miling hen e xil kekes e xil vus mei lalonge bos .
42004041	E melele xa Iesu nggol rerat ninin tesa xil ra moletin xil hao , xil di lamuis kei ba ni Iesu labitene , “ ! Xouk obe Nat Hi reitin ! ” E xi misep xol xil tengan linasepin ti vengan lakila xa xi be Kristo xa Hi tehosei .
42004042	E visuvong nen , e makoe roroh , Iesu be rute tei xa be uruvuol tengan xa ha vata sen en . E moletin hao te rute ak lamei lalang ni . Melele xa lakameti , xil lasak pisi lake xati tengan nave reling xil ti .
42004043	E Iesu biteni mi xil bitene , “ Moletin xil te rute sav xil mun likila lilong longeongen hos xa Hi imei ihe suv toto te meulien na moletin xil . Ve rin ak iaxa , Hi tesa nou ven namei . ”
42004044	Ma xi nggulehi dit pispisi usil longeongen hos na Hi e nim te pispisien xil e rute xil ngasen e provins tahal Sudea .
42005001	Vatei , Iesu misoh de suhon te Oei Kaleli sangas ni Keneseret e moletin xil labe holu pupu . Lamei lating xati tengan lalong ti sepinien na Hi .
42005002	Sangas e ut , Iesu mipus tuturil lu na moletin ngan xil te sar meseo en xa lateling xalu ludi . Moletin nen xil laba lakas moten net nae xil .
42005003	Di , Iesu peou be tuturil tei , xa be na Saemon Pita , e misisi tengan vativini valis luvoluv vahe ling ut . Di , Iesu dotan de tuturil ak , e di mipispisi mi moletin xil xa ladi ut .
42005004	Melele xa Iesu misetu mi xil bus , di misepin mi Saemon Pita bitene , “ Xamitel , tohalis ni tuturil valis vahe huinep , e mutistokovein net namitel ihe tan tengan mutsar ti meseo xil . ”
42005005	E Saemon Pita bit rilomun ni mi Iesu bitene , “ Suv , e vongien , matbilao tova tang e mataxur ti meseo vari . E vengan xa obiteni minou mak , ma bos tang , matiso net namatel ihe tan . ”
42005006	E melele xa xatel latso net be tan , meseo xil holu mei laba en vuma ... sangas langgur papas net .
42005007	Ma latokei ba ni tua natel xil xa ladi e tuturil sav mun tengan mei litutou ni xatel . Ma lamei lase tuturil xalu vus ni meseo vuma ... polu tova tang , sangas xa ti lalomarir .
42005008	Melele taxa Saemon Pita pusi mak , mot be tan mitingeiril pe met Iesu e biteni mini bitene , “ ! Suv , onamei ti sangas visal nou ! Inou nabe moletin tesa tang . ”
42005009	Pita biteni mak vengan xa xi del ngan xil vus xa ladi visali lamesep ni vanut meseo xa latesar xil .
42005010	Xalu xa lupol del Saemon Pita , hisealu Temis e Sion xa lube nat Sepeti , xalu mun lumesep . E Iesu biteni mi Saemon Pita bitene , “ ! Ulum nakan ti ! Taxeak iha , onasar kes ti meseo tang , e ti usar moletin xil mun . ”
42005011	Ma lalihi tuturil nae be ut , lastokovein holesok nae xil di , e laba langgusil Iesu .
42005012	Vatei , Iesu temei tehe taon tei . E rute ak , moletin tei da en , meseien leporsi tehas pupu ni . E melele xa moletin ak pus Iesu , bemei visali e mot mitingeiril be tan pe valnaon . Xi midak kesi bitene , “ ! Suv , xosxa iem bei , xouk okila opol ni veok vamemese ! ”
42005013	Ma Iesu misa hen ba duxoli , e bitene , “ Ieok bei napol ni . ! Vem imase ! ” Vatei takes , meseien nan bus , relingi vari .
42005014	E Iesu misepin nggeih ba ni bitene , “ Onahithiteni ti mi mosav xil , e uha mu , upisen xouk mi pris tova xa de Nim Eo tengan ipus kuh tenbom . Ti , usa sanien eo nam mini ihusil naha xa Rae xil na Mosis tehiteni . Imak , ma moletin xil ngasen likila xa meseien nam bus , omemese ngamu . ”
42005015	Mak toma , e longeongen usil naha xa Iesu pol ni di kapis miloh be ut sav xil mun . Ma , vanut moletin xil holu lamei tengan xa ti litaeong ni pispisien nan e ti ileh rerat meseien ra xil .
42005016	E vehakut , Iesu milang ni ut ngan tengan ha ti ita sen en e ti isis .
42005017	Melengien tei , Iesu di mipispisi mi moletin xil , e rut Parasi xil del tisa xil te Rae xil na Mosis mun latexo rut ut ngan xil e provins tahal Kaleli , e hal Serusalem e rut ut ngan mun e provins tahal Sudea . Xil ak mei latotan e di lataeong ni Iesu . E xeihen na Hi Suv bemei nggeih mu e Iesu tengan mikila di mileh rerat meseien ra moletin hao .
42005018	E melele nen ak , moletin ngan xil lamei lapo tei xa rut tenben mat de von paten nan . Lasak pisi lapoe vahe nim tengan vaha lalingi pe met Iesu .
42005019	E vengan xa vanut moletin xa de nim nggonaxon pupu , lasakras lave sangas visal Iesu . Mak toma , lapoe lapeou labe hilim nesao , ladal rerat rut hilim ak , e lapol ni mesal en . Di , lasae ni moletin ak del von paten nan nggo en , ba vari de hilaep te moletin xil , momal pe met Iesu .
42005020	Melele taxa Iesu mile kil neketen na termali , biteni mi moletin ak bitene , “ Tua , xosali , nakas moten met Hi ve tesaen nam tengan iketeh ihos rilomun ni xouk . ”
42005021	Melele xa Parasi xil del tisa xil te Rae xil na Mosis lalonge mak , di laseputut ni labitene , “ ! Ei ! ? ! Moletin ak di bit xi pipin mi Hi ! ? Hi kestang mikila ipol ni moletin imeluv ra tesaen xil nan . ”
42005022	E Iesu mikil nenemien nae , ma biteni mi xil bitene , “ ? Veneh ma di munemi mak ?
42005023	? Midep ? Be temale minou tang tengan xa namiteni mi moletin ak namitene , ' Omeluv ra tesaen xil nam , ' mu namiteni mini namit , ' Mea soh e kakao ' ?
42005024	E taxeak mupusi xa Nat Moletin minggur xeihen e ut etan tengan vasak ni moletin vameluv ra tesaen xil nan . ” Di , Iesu biteni mi moletin ak bitene , “ ! Mea soh ! Po von paten nam e kakao he tim . ”
42005025	Vatakes , moletin ak mitamea misomal e hilaep te moletin xil ak . Mipo von paten nan , e suse nan be tim di misa memesien ba mi Hi .
42005026	Xil vus latemanin ni e misak ni xil lanem pupu . Lames Hi ven e labitene , “ ! Xosali , rapus neta tei xa mahulong pupu ! ”
42005027	Dutou ni ngan nen ak , Iesu mistal nggo nim ba , e pus mol Siu tei xa di pol mi kavmen , hisen Livae . Xi dotan de von polien nan tengan moletin xil ti laxal takis mini . Di , Iesu mikesi bitene , “ ! Amei , husil nou ! ”
42005028	Misak ni Livae be reling holesok nan xil di , e ba nggusil Iesu .
42005029	Dutou ni ngan ak , Livae pol ni anien tei xa mahulong mi Iesu e tim san . Ma misis moletin te takis xil del rut moletin sav ngan xil mun tengan lamei e lavanien vituei .
42005030	Parasi xil e rut tisa te Rae xil na Mosis di laseputut ni Iesu mi moletin xil nan labitene , “ ? Veneh ma di mungganien e di mumun del moletin xil te takis e del rut moletin tesa sav xil ak ? ”
42005031	Iesu biteni mi xil bitene , “ Moletin xil xa di lanemi xa latamesei ti , iexil tavei ti tokta . E tokta be na ngan xil kestang xa lakila labit lamesei .
42005032	Inou natamei ti tengan xa ti nikes moletin xil xa labit meulien nae momal ngamu . E-e , natemei tengan ti nikes moletin tesa xil tengan ti lihiles meulien nae . ”
42005033	E melele Iesu da tamu e nim ma Livae , rut moletin ngan xil labiteni mini labitene , “ Vehakut , moletin xil na Sion di lasis e di labal ni anien ven . E moletin na Parasi xil mun mak tang . E mapusi xa moletin nam xil latapol ni ti vamak . Vehakut , dit langganien e di lamun . ”
42005034	Iesu biteni mi xil bitene , “ E vong tetelien tei , moletin xil limei ve anien teni . Tamal ti tengan laval ni anien e melele xa moletin xa miteli del xat xil tamu ladi .
42005035	E melengien imei xa moletin tesa xil lihur rat nou ra moletin navan xil . Itutou ni melele nen ak , xil ti sung lihal ni anien . ”
42005036	Di , Iesu dei vole mi xil bitene , “ Moletin tovuol xa vatal pas eising hu tei nan e vahur rute tengan vatil xol eising matu nan xa mahoe ni . Maxani , ipurun eising hu nan , e samulit eising hu ak tamal ti mun ni eising matu .
42005037	Moletin tovuol xa vateh uaen hu vahe valite matu xa lapol ni ni hilbe sipsip vengan xa nggeih ngamu . Maxani , uaen hu ikaeo vuma ... isak ni valite matu iposou e imahoe . Iti , uaen imie vuma ... ivus , e valite mun isa vari .
42005038	E-e , uaen hu bos xa litehi ihe valite hu xa mavoh tang .
42005039	E moletin xil xa di lamu uaen matu , xil iexil tavei ti lamu uaen hu vengan xa xil lanemi labit , ' Uaen matu bos mak mu . ' ”
42006001	Vatei , e Sabat , Iesu del moletin nan xil di lakakao langgo naho tatei te uit . Moletin nan xil di lakixototeh uit xil ak , langgoxo utute , e di langga ni .
42006002	Rut Parasi xil lasisi labit , “ ? Veneh ma di mupol ni sexien xa Rae xil na Mosis bit ti rinapol ni ti e Sabat ? ”
42006003	Iesu bit rilomun ni mi xil bitene , “ ? Xamim mutakil ti naha xa Suv Toto Deved tetel moletin nan xil latepol ni e melele xa mae teat xil ?
42006004	Tave ti neta xa Rae bit pris xil kestang lia beret eo , Deved tehe Nim Eo na Hi , tehur beret xa pris xil lasa ni tuei mi Hi e tea ni . Di , tesa rute mi moletin nan xil latea ni . ”
42006005	Di , Iesu biteni mi xil bitene , “ Nat Moletin iaxa be eilep mu mili Sabat . ”
42006006	E Sabat tei mun , Iesu ba di pispisi e nim te pispisien tei . E rute ak , moletin tei xa da en , hen metu mat .
42006007	Rut tisa xil te Rae xil na Mosis del rut Parasi xil labit lakamet rin tova xa Iesu vapol ni vasa tengan ladal xati ven . Ma di lapus Iesu xa nahe vapol ni he moletin ak vahos e Sabat , mu napol ni ti .
42006008	E Iesu mikil nenemien nae , ma biteni mi moletin ak bit , “ ! Amei , soh inggak ! ” Ma moletin ak mea , ba misoh pe met moletin xil ak .
42006009	Di , Iesu biteni mi xil bitene , “ Nasis xamim , ' ? Rae xil na Mosis mae ni tengan ti ripol ni naha e Sabat ? ? Ripol ihos , mu ripol isa ? ? Ritutou ni meulien na mosav , mu rihas vin ni ? ”
42006010	Miketeh mikapis e xil , di , biteni mi moletin ak bitene , “ Te momal ni hem . ” Xi pol ni tang , ma hen bos mun .
42006011	Xil iexil mikat pupu , ma di lasep vesi xa lipol ni naha mi Iesu .
42006012	E melele nen ak , Iesu be nesao e hu tei tengan ha vasis . Xi misis mi Hi e vongien nen ak ba duxoh makoe .
42006013	Melele xa ut milan , xi ba mikes moletin nan xil vus lamei visali . E xi miti xil labe lu e le tei tang iaxa mei labe eloheoh nan :
42006014	Saemon (xa Iesu miling hisen tei mun be ‘ Pita’) del tunali Andriu ; Temis xal Sion ; Pilip xal Batalomiu ;
42006015	Matiu e Tomas ; Temis nat Alveas ; e Saemon (xa lakesi ni Silixin) ;
42006016	Sudas nat Temis , e Sudas Eskariot xa imae ni Iesu ihe he xil xa lihasi imat .
42006017	Melele xa Iesu del moletin nan xil lasuvul e hu lamei e tan , xi misoh de ut tei xa be motan del vanut moletin nan xil xa labe holu . Vanut moletin tei xa be mahulong mun lamei e rute ak . Ngan xil ak langgo hal Serusalem e rut sav xil e provins tahal Sudea ; e rut moletin xil mun langgo hal Taer xal hal Saedon xa di sangas visal tas .
42006018	Xil lamei tengan xa lateong ni Iesu e tengan xa xi valeh rerat meseien ra xil . Ngan xil mun xa ninin tesa xil di purun xil lamei , ma Iesu nggol rerat ninin tesa xil ak ra xil , ma vexil mase .
42006019	Moletin xil vus lasak labit lituxol ti Iesu , vengan xeihen xa da en misak ni di mileh rerat meseien ra moletin xil ngasen .
42006020	Di , Iesu miketeh pus moletin nan xil e biteni bit , “ ! Xamim xil xa holesok namim tovuol , mulonge ihos ; vengan xa Hi be Suv Toto e meulien namim !
42006021	! Xamim xa taxeak di mae nggat xamim , mulonge ihos ; vengan xa anien amim ihe holu ! ! Xamim xa taxeak di mudang , mulonge ihos ; vengan xa xamim mei ti mumen !
42006022	“ Xamim mumaal tang melele xa moletin xil di iexil mikat xamim , di lasin xamim , di lasep sisil xamim , e di labit mube han tesa vengan xa di munggusil xat Nat Moletin .
42006023	Mumaal melele xa xil lapol ni mak mi xamim e muhutahut itel sien , vengan xa sanien tei namim xa mahulong de ut nesao . Bos xa mukila xa ngan xil xa di lapol misa ni xamim , avu nae xil mun di latepol ni temak tang mi provet xil tetiamu .
42006024	“ ! E isa pupu mi xamim xa taxeak holesok namim holu , vengan xa mupus meulien hos ngamu !
42006025	“ ! Isa pupu mi xamim xa taxeak anien amim holu ; vengan xa mae ti iat xamim ! “ ! Isa pupu mi xamim xa di mumen taxeak ; vengan xa xamim mulonge isa e ti mutang !
42006026	“ Isa pupu mi xamim xa moletin xil di lapet rat hisemi be nesao ; vengan xa avu nae xil latepol ni temak tang mi provet xil te luvosen . ”
42006027	Iesu biteni mi xil bitene , “ Nabiteni mi xamim , iemim ihei moletin xil xa di laketeh misa ni xamim . Mupol ihos mi ngan xil xa di lasin xamim .
42006028	Musis Hi tengan ituxol xat ngan xil xa di lasuhol xamim , e musis ve moletin xil xa lapol misa mi xamim .
42006029	Xosxa moletin tei basuk di e vim , umae ni ihas ri vim mun . E xosxa moletin tei misil rat eising nam xa mettel , umae ni isil rat ngan mun xa mahin .
42006030	Xosxa moletin tei dak kesuk ve neta tei , ma usa ni mini . Melele xa moletin tei misen rat neta tei nam , onasisi ti onahit nasa rilomun ni .
42006031	Upol ni mi mosav xil ixoni ngan xa xouk iem bei xil lipol ni minuk .
42006032	“ ? Xosxa iemim bei kes ni moletin xil xa xil mun di iexil bei xamim , veneh ma Hi ituxol xat xamim ven ? ! Moletin tesa xil mun di lapol ni mak !
42006033	? E xosxa xamim di mupol bos mi moletin xil kestang xa di lapol bos mi xamim , veneh ma Hi ituxol xat xamim ven ? ! Moletin tesa xil mun di lapol ni mak !
42006034	? E xosxa mumae ni vatu mi moletin xil kestang xa mukila mubit lisa rilomun ni mi xamim , veneh ma Hi ituxol xat xamim ven ? Moletin tesa xil mun di lamae ni vatu mi moletin tesa sav xil tengan ihur rilomun ni vatu nae !
42006035	! Munapol ni ti namak ! ! Eheien namim iti e ngan xil xa di laketeh misa ni xamim ! ! Mupol ihos mi xil ! Mumae ni vatu mi mosav e munanemi ti munahit lisa rilomun ni . Xosxa mupol ni imak , ma Hi xa de ut nesao isa huite teni xa ihos pupu mi xamim e muhe horamue nan xil vengan xa xi mun di pol ni bos mi moletin tesa xil xa labe molep .
42006036	Mak , ma esaeen namim iti e mosav , ixoni esaeen na Hi Tamemim xa di e mosav . ”
42006037	E Iesu biteni mun bitene , “ Xosxa munalepis mosav xil ti , ma Hi nalepis xamim ti . E xosxa munapisen sexien tesa na mosav ti , ma Hi napisen sexien tesa xil namim ti . E xosxa mosav pol misa mi xamim , muketeh ihos tang mi xil . Mak , ma iketeh ihos mun tang mi xamim .
42006038	Musa tutouen mi mosav , ma Hi isa tutouen mi xamim . E melele xa xi isa tutouen mi xamim , ihe hao mu . Ixoni ngan taxa moletin tei xa minggutih raes amim ni kap tei xa mahulong pupu e polu ma ... dit kiri . Mak , ma sexien te tutouen namim , Hi ipol ni imak tang mi xamim . ”
42006039	Di , Iesu dei vole tei mi xil bitene , “ Moletin xa meten bar misakras vatel tei mun xa meten bar . Xosxa ipol ni imak , ma xalu vus lalikiri lalihe vul .
42006040	Moletin xa nggur pispisien ra moletin tei , nanemi ti navit xi bos mak mu mili tisa nan . E xosxa xi ihur sen sukul en nan , ma xi mei sung ixoni tisa nan .
42006041	“ Veneh ma opus kil saxut liei xa hokorong tang xa de met tumali , e otakil ti vari xa marut liei xa mahulong de metom ?
42006042	? Veneh ma di obiteni mi tumali obit , ' Tua li , mae ni namit rat saxut liei ra metom ' , e otapus ti vari xa marut liei dat e metom ? ! Mube vat luvosen tang ! Itiamu , uhur rat merut liei ra metom . Iti , ukila sung uhit rat saxut liei ra met tumali . ”
42006043	Iesu biteni mi vanut moletin xil ak bitene , “ Vatiei xa bos , taso ti huite vasa ; e vatiei xa misa , taso ti huite vahos .
42006044	Vatiei xil vus , lapus kila nggo huite xil xa laso ni . Misakras oleh huit manggo ra vatit vilu ; e misakras oleh huit tavu ra vatit ai .
42006045	Moletin xa meulien nan polu ni hosien , huit hosien mistal nggo en . E moletin xa meulien nan polu ni tesaen , huit tesaen mistal nggo en . Sepinien na moletin tei di pisen meulien nan polu e naha . ”
42006046	Iesu biteni mun mi moletin xil bitene , “ ? Veneh ma di mukes nou mubit , ' Suv , Suv ' e di mutapol ni ti naha xa nabiteni mi xamim ?
42006047	Nitei vole tei usil hisit moletin xa bemei visal nou , di miteong ni sepinien navan , e di pol nggusili .
42006048	Xi nggoni moletin tei xa bit vakili ni nim man . Ma milang ves liei xil xa nggeih e mahulong . Di , mikili kuhi ni xil , e pol sen nim man . Di , us mus e vatiang nggeih bemei midep , e misakras vahu len ni . Nim man misoh nggeih .
42006049	E moletin xa miteong ni sepinien navan e di tapol ti vahusili , xi nggoni moletin xa mileh vot liei tesa xil tang , e mikili ni nim man ni . E melele xa us mus e vatiang nggeih bemei , nggulen nim man vari ! ”
42007001	Melele xa Iesu pispisi mi moletin xil bus , xi be Kapaniam .
42007002	E taon ak , vat tei na moletin xil te vaeen da . E tim san , moletin tei te polien nan mesei holu , sangas vamat , e vat ak ien bei pupu .
42007003	E melele xa xi milonge xa Iesu de e taon ak , xi misa rut elda xil na mol Siu xil tengan lava lasis Iesu mei vatutou ni moletin nan ak .
42007004	Ma elda xil ak labe visal Iesu e ladak kesi tengan vatemanon e labiteni mini labitene , “ ! Amei , tutou ni moletin ak li ! Vengan xa xi be hisit moletin xa xamem ngasen mamerere ni .
42007005	Xi ien bei Siu xil e xi di tetutou ni xamem matehil nim te pispisien nar . ”
42007006	Ma Iesu be xil laba . E melele xa Iesu di be sangas e tim , vat ak misa tunali vutatei xil lamei e labit sepinien nan mini xa bit , “ Suv , onakon ti onamei . Inou natapin ti tengan xouk omei e tim savan
42007007	mu tengan inou mun , namei visaluk . E usepin tang , nakila xa moletin navan ilonge ihos rilomun .
42007008	Ixoni inou , melele xa eilep navan misepin tang minou , nanggusil raen . E melele xa inou mun nasepin tang mi moletin tei te vaeen navan , xi mun pol nggusil raeok . Nakila nasemae ni tei nihit , ' ! Ha ! ' ma xi iha . Mu nihit , ' ! Amei ! ' ma xi imei . E nakila nisemae ni moletin te polien navan nihit , ' Pol ni netak ! ' ma xi ipol ni . ”
42007009	Melele xa Iesu milong sepinien ak , xi mitemanin ma biles pus vanut moletin xil xa di langgusili e biteni mi xil bitene , “ Reitin mak , natapus ti mu hisit neketen ak e moletin tova tahal Isrel . ”
42007010	E melele xa ngan xil xa latexo nim ma vat ladilomun laba , lapusi xa moletin te polien nan milonge bos ngamu .
42007011	Dutou ni ngan ak , Iesu del moletin nan xil langgusil suse laba tengan lave taon tahal Naen , e moletin hao di langgusili .
42007012	Melele xa xil lamei sangas visal puiteh te vioh te taon ak , xil lapus vanut moletin tei ladel tiei na horam maxoe tei xa mat lava latihin ni . Horamue ak be siskes na tunau tei .
42007013	Melele xa suv Iesu pus tunau ak di dang , xi en misae en ma biteni mini bit , “ Onatang ti . ”
42007014	Di , Iesu ba be sangas visali e misasa dal xat vet ma ngan xa mat . Ma xil xa lapoe lasoh . Di , Iesu biteni mi ngan xa mat bitene , “ ! Horam maxoe , nabiteni minuk , meul ! ”
42007015	Ma horamue ak meul rilomun e mea . Di , misepin mun . Ma Iesu miling rilomun ni mi ninen .
42007016	Moletin xil vus latemanin e di lapet rat his Hi e di labitene , “ ! Taxeak , provet tei xa be himetu de visal xir ! ” E ngan xil labit , “ ! Hi bemei tuei tengan vatutou ni moletin nan xil ! ”
42007017	Ma longeongen usil Iesu mikapis e ut ngasen e Sudea del rute xil vus xa be sangas visali .
42007018	Longeongen usil Iesu duxoh moletin xil na Sion , ma xil ba di lasep usili mini .
42007019	Xi misil rumali lu luba tengan lalsis suv Iesu lalihit , “ ? Xouk obe ngan xa Hi tehit xati tehit imei , mu mutatil tova mun tesav ? ”
42007020	Melele xa lumei visal Iesu , lusisi lubitene , “ Sion xa di mikas moletin xil misil xamel tengan mei malsisuk imak , ' Xouk obe ngan xa Hi tehit xati tehit imei , mu mutatil tova mun tesav ? ' ”
42007021	Melele nen ak , Iesu di pol ni moletin xil xa lamesei mu ngan xil xa lalong pangas xil , mei lalonge bos . E di nggol rerat ninin tesa xil ra ngan tesav xil . E ngan xil xa mete bar , pol ni xil mei laketeh rilomun .
42007022	Ma Iesu bit rilomun ni mi moletin xalu na Sion bitene , “ Muliha mulihit naha xa mulonge e mupusi mi Sion . Ngan xil xa mete tevar , lakila laketeh rilomun ; e ngan xil xa latesakras kakaoen , lakakao . Moletin xil xa lathur meseien leporsi , xil mei vexil memese ; e ngan xil xa vurange tevon , lalongeong mun . Ngan xil xa latemat , lameul rilomun ; e setuen te longeongen hos di ba mi hoeo xil .
42007023	Ngan xil xa nenemien nae di tave lu ti usil nou , Hi ituxol xat xil . ”
42007024	Melele xa moletin xalu na Sion luba , Iesu misep usil Sion mi vanut moletin xil bitene , “ ? Melele xa xamim mutehe uruvuol tengan mupus Sion , mutehit mupus hisit moletin eah ? ? Muteha tengan ha mupus ngan xa tenaxeih ti nggoni sulut vatiei tei xa misakras vasomal melele xa vatiang bui nggeih ? ! E-e !
42007025	? Moletin eah iaxa muteha tengan ha mupusi ? ? Moletin tei xa mising ni eising xil xa bos pupu ? ! E-e ! Xil xa lasing mak e meulien nae polu e holesok holu , xil ladi e tim sa suv toto xil kestang .
42007026	? Mak , ma visi iaxa muteha tengan ha mupusi ? ? Provet tei ? ! Io ! Xi be provet tei e nabiteni mi xamim , xi be eilep mu ni provet sav xil .
42007027	Sion be ngan xa Vanuvei na Hi di misep usili bitene , ' Mupusi , nisa eloheoh navan iha itiamu ni xouk , tengan isak mese ni holesok xil itetiluk . '
42007028	Ngan ak reitin , moletin sav tovuol xa lapesi e ut etan xa vahe eilep mu valeli Sion . E movotei tei xa Hi be suv toto nan be eilep mu mili Sion . ”
42007029	Melele xa moletin xil lateong ni mak , e moletin te takis xil mun , lake reitin xa suse na Hi bos mak mu vengan xa xil latelong sepinien na Sion , latehiles meulien ra tesaen nae , e latemae ni Sion mikas xil .
42007030	E Parasi xil del tisa xil te Rae xil na Mosis xa latamae ni Sion vakas xil ti , xil lasin polien na Hi e meulien nae .
42007031	Iesu biteni mun bitene , “ ? Moletin xil te xosali ak , langgoni naha ? ? Sexien nae nggoni naha ?
42007032	Xil langgoni tutut horamue xil xa ladotan ladi e valkesao e di lake xat xil mun tang labitene , ' Di mabas kitar nggoni melele te tetelien , e di mutakikei ti e mutavasias hemim ti vatel xamem . Di , madang nggoni ngan xa madi e maten tei , e mutatang ti vatel xamem . '
42007033	Nabiteni mak vengan xa melele xa Sion temei , xi di tehal ni anien ve sisen e di tamu ti uaen , ma xamim mubiteni mubit , ' ! Sion , ninin tesa tei da en ! '
42007034	E melele xa Nat Moletin temei , xi di ngganien e di mumun , ma xamim mubiteni mubit , ' ! Pus ti mu moletin ak , xi di ngganien e di mumun pupu ! Xi di mikei tua e moletin te takis xil e moletin tesa xil mun . '
42007035	Visi e xir xa bit di nggusil metisouen na Hi , meulien nan ipisen ni . ”
42007036	Dutou ni ngan ak , Parasi tei misis Iesu tengan vanien vatela , ma Iesu be tim san e dotan e suon tengan vanien .
42007037	Melele xa moletin xil te rute ak lalonge xa Iesu mei vanien e tim sa Parasi xiak , atou tei te suse minemi bit ha vapusi . Misak ni , minggur valit vokon tei xa vatu teni be nesao , ba .
42007038	Di , be nim e misoh pe tou Iesu e di muis . Vengan xa Iesu di bulun len be petoun , simeten di mileh e di mikas le Iesu . Di , misihia ni hilin , e pesum ni len e mideh vokon xati .
42007039	Melele xa Parasi ak pus netak , ma xi di misep tasen bitene , “ ! Vahit moletin ak vahe provet tei xa be reitin , xi vakila vari xa atou xa di duxoli xiak be hisit atou eah ! Xi vakila xa xi be atou tei te suse . ”
42007040	Ma Iesu misepin mi Parasi ak bitene , “ Saemon , ieok bei namit sepinien tei minuk . ” Ma Saemon misisi bit , “ ? Tisa , obit ovit neh ? ”
42007041	Ma Iesu dei vole ak mini bitene , “ Rumali lu luleh vatu ra eilep tei . Tei xalu nggur 500,000 vatu , e tei tisav nggur 50,000 vatu .
42007042	Dutou ni , rumali xalu ak lusakras lalsa xoles vatu nan . Misak ni eilep en misae e xalu e misep xol xalu tengan lalnasa xoles ti neta mini . Ma nisisuk , ngan xave e xalu iaxa eheien nan iti e eilep ak ili ? ”
42007043	Saemon mea e bitene , “ Nanemi nabit ihe ngan xa kaon nan mahulong mu , e eilep en misae en . ” Ma Iesu biteni mini bitene , “ Obiteni momal . ”
42007044	Di , Iesu biles pus atou ak e biteni mi Saemon bitene , “ Xouk ole kil atou ak ? Melele xa namei e tim sam , xouk otasa ti oei tengan nikas leok ni . E atou ak , tekas leok ni simeten e tesihia tevue ni hilin .
42007045	Xouk otapesum ni viuk ti tengan ovur pilei nou . E atou ak , melele kokot xa temei nim , xi di tepesum ni leok xa tenangel ni ti .
42007046	Xouk otasa ti mun oel tengan naxul maxoe ni nou ni ; e xi mideh vokon nan ba xat leok .
42007047	Ma nabiteni mi xamim , atou ak di ien bei nou holu , e ngan ak di pisen ni xa mikila xa naleh rat tesaen holu ra meulien nan . E ngan xa naleh rat tesaen nan hokorong , xi di pisen eheien nan hokorong minou . ”
42007048	Di , Iesu biteni mi atou ak bitene , “ ! Taxeak , tesaen nam , naleh rati ranuk ! ”
42007049	Rut moletin xil xa ladi di labiteni mi xil labitene , “ ? Hisit moletin eah ak xa mikila ileh rat tesaen ra moletin tei ? ”
42007050	E Iesu biteni mi atou ak bitene , “ Ve neketen nam e nou , taxeak , Hi miteh meulien e xouk . Ha itel xat tomat na Hi . ”
42008001	Dutou ni ngan ak , Iesu ba nggo rut taon e metimal ngan xil , di misetu usil longeongen hos xa Hi imei ihe suv toto te meulien na moletin xil . E melele nen ak , moletin nan xil xa labe lu e le (12) di langgusili .
42008002	E rut atou xil mun di langgusili : ngan xil xa Iesu tehol rerat ninin tesa latehe reling xil ; e ngan xil mun xa teleh rerat meseien tehe reling xil . Tei e xil tehe Meri tahal Makdela xa Iesu tehol rerat ninin tesa xa latehe lu e he sav (7) rani ;
42008003	e rut atou xil mun . E atou xil ak di lateleh vatu nae ba latesa ni tengan vatutou ni Iesu e moletin nan xil . Tei e xil xa tepol ni mak tehe Susana . E tei mun tehe Soana , atou na Xusa xa be vat te polien xil e nim ma Suv Toto Herot .
42008004	Moletin xil holu langgo taon ngan xil , lamei vituei tengan xa lalong ti sepinien na Iesu . Melele xa Iesu pus xil , xi dei vole ak mi xil bitene ,
42008005	“ Vatei , moletin tei ba tengan vaso utiei e naho nan . E melele xa miso lelen utiei san be tan , rute lakiri be tan e suse , e moletin xil di lapel xat xil e tuman xil mun mei di langga vuol ni .
42008006	E rute lakiri labe e tan xa mahin e vatihat de pan . Ma lameul vuteili tang , di , tavehi ti lameles vengan xa eai ngga vin xil .
42008007	E rut utiei ngan xil lakiri be tan e rute xa munae tesa meul en . Utiei xil ak lateh , lameul vituei del munae tesa , misak ni munae xil ak mikutaxol vin xil .
42008008	E rut utiei sav ngan xil mun , lamot e tan xa bos . Lameul labe nesao , ladaxao bos , ma huite xil kekes mili hanutap lim (100).” Melele xa Iesu dei vole ak bus , biteni mi xil bitene , “ Moletin xa vurangen da , bos xa itaeong kuhi ni sepinien xil ak . ”
42008009	Dutou ni ngan ak , moletin xil na Iesu lasis pilei kout vole ak mini .
42008010	Ma xi bit rilomun ni mi xil bitene , “ Xamim kestang munggur kilakilen usil rin xa Hi imei ihe suv toto e meulien na moletin xil . E mosav xil di langguri nggo vole kestang . Hisit moletin xil ak langgoni naha xa Vanuvei Eo tehiteni tehit ,  ‘ Neta sav xa laketeh vuma ... latapus kil ti ; e neta sav xa lataeong vuma ... latalong kil ti . ’ ”
42008011	Ma Iesu biteni mi xil bitene , “ Koute te vole ak mak : utiei xil be sepinien na Hi .
42008012	Suse xa miso utiei en nggoni moletin xil xa lataeong ni sepinien na Hi ; e dutou ni , Temat bemei , mei mileh rerat sen utut sepinien xil ak ra nenemien nae . Misak ni , lasakras lanesi en , ma latahur ti meulien hu .
42008013	Tan xa vatihat de pan nggoni moletin xil xa lamaal melele xa lalong utut sepinien na Hi , e di meul e meulien nae . E vengan xa sepinien ak taso litei ti vakeih e meulien nae , nenesien nae tarati en vahehi . Ma melele xa sakpisien xil bemei nggeih , lamot e neketen nae .
42008014	Tan xa munae tesa meul en nggoni moletin xil xa lalong utut sepinien na Hi e sexien xil te ut etan mikutaxol vin ni . Nenemien nae polu e mani , sexien xil te ut etan , e lanexo ve holesok holu . Misak ni , utut sepinien na Hi misakras vameul vaxeih e meulien nae .
42008015	E tan xa bos nggoni moletin xil xa lalong utut sepinien na Hi e langgur xati be reitin del nenemien tei xa bos e momal . Sakpisien xil te xeih di bemei , e sepinien ak nggulehi di meul ba vuma  miso huite e meulien nae . ”
42008016	Iesu dei vole tei mun mi xil bitene , “ Moletin tovuol tamu xa vasahan laet nan ti vaha vakutaxole ni pesin mu vaha valingi vate pe vet man . E-e , vehakut , melele xa lasahan laet bus , lasoxole ni de nesao e von nen . Mak , ma melele xa moletin xil limei e vangit nim , lile kil laet xa di mileluv .
42008017	“ Neta xa minggus , Hi ihur rati imei kesao . E sepinien te xuxusen xil , likeikei ni mei moletin xil vus likila .
42008018	“ Mak , ma melele xa mulong sepinien navan , muteong kuhi ni ; vengan xa moletin xa nggur xat koute teni , Hi isa metisouen ihe holu mu mini . E moletin xa tahur kuh ti koute teni , vuteili xa xi minemi bit mikila tuei , ikesae rani . ”
42008019	E melele nen ak , nine Iesu del tunali xil lamei tengan xa mei lapusi , e latsakras latohe sangas visali vengan xa vanut moletin ak nggonaxon pupu .
42008020	Moletin tei pus xatel ma ba bitene mi Iesu bitene , “ Ninom del tumali xatel mei latesoh latdi nga hale , latbit latpusuk . ”
42008021	E Iesu biteni mi xil bitene , “ Nana e tua navan xil labe moletin xil xa lalong sepinien na Hi e di lapol nggusili . ”
42008022	Vatei , Iesu biteni mi moletin nan xil bitene , “ Bos xa rihur xoteh Oei Kaleli rihe rin . ” Ma labut labe tuturil tei e laba .
42008023	E melele xa tuturil miloh ba , Iesu ba pat . Tavehi ti , vatiang tei mistal misak ni tehe xil milati hao , e oei bemei vangit tuturil . Lakameti nggeih vengan xa sangas lamarir .
42008024	Ma labe visal Iesu ba lakes rati ra paten nan e lake xati labit , “ ! Suv , suv ! ! Sangas ramarir xiak ! ” Ma Iesu mitamea , e misel xat vatiang e tehe tengan lalohe tan . Vatei takes , vatiang e tehe lutaeong ni sepinien nan e lube tan , ma an mei bos mun .
42008025	Di , Iesu misis moletin nan xil bitene , “ ? Midep , neketen namim di xave ? ” E xil uli mikan , e lamesep pupu ni naha xa lapus Iesu pol ni . Dit lasis xil mun tang labitene , “ ? Moletin ak be hisit moletin eah ? ! Tave ti neta vatiang e tehe , melele xa misel xat xalu , xalu mun lutaeong xat raen ! ”
42008026	Iesu del moletin nan xil langgo tuturil langgur xoteh Oei Kaleli , mei labe ut sangas ni taon tahal Nggerasa .
42008027	Melele xa Iesu but reling tuturil bemei e ut , bisu mi moletin tei xa ti tete taon ak , ninin tesa xil laba xati . Be nousav xa moletin ak ti tenakavuei ti e ti tenapat ti e nim . Be di pat e vangihat xil e von tehinen tang .
42008028	Melele taxa pus Iesu , muis nggeih be nesao , mei mitingeiril momal pe valnaon . Mikei be nesao ba ni bitene , “ ! Iesu , Nat Hi te ut nesao ! ? Upol ni naha minou ? ! Onasak ni nou ti li ninalong pangas nou ! ”
42008029	Xi biteni mak vengan xa Iesu misepin mi ninin tesa tengan xa vaheling moletin ak . Vehakut , ninin tesa ak misak ni moletin ak mitallang himetu . Moletin sav xil latetal xat pisi tengan nakakao ti . Latevar xat hen xalu e len xalu ni ao te xeih , e dit misen xotehi . Di , ninin tesa di tetivin ni ba tetasen tang e uruvuol .
42008030	Ma Iesu misisi bitene , “ ? Hisom visi ? ” E moletin ak bit rilomun ni bitene , “ ! Vanute ! ” Biteni mak vengan xa vanut ninin tesa iaxa ladi xati .
42008031	Ninin tesa xil ak ladak kes Iesu tengan xa nasil rat xil ti ha linave vangavul xa be von pangasien nae .
42008032	Sangas ni xil , veili holu di langganien e seri hu . Ninin tesa xil ladak kes Iesu tengan vamae ni xil lava xat veili xil ak , ma Iesu mae ni xil laba .
42008033	Ninin tesa xil ak , labe reling moletin ak ba , laba xat veili xil ak sung . E xil laloh laba lakiri langgo meteh laba oei , ba lamarir lalel .
42008034	Melele xa moletin xil xa ti latelaxat veili xil ak lapus neta xa mistal , latemanon laba , labithiteni e taon e rute sav xil mun xa sangas .
42008035	Di , moletin xil xa lalongeong ni laba labit lapus ti naha xa testal xiak . Ma laba labe visal Iesu , e lapus moletin xa ninin tesa xil latehe relingi . Nenemien nan mei bos ngamu , mising xol xi , e dotan visal Iesu . Mak toma , moletin xil ak latemanin ni .
42008036	Xil xa latepus holesok xil ak testal latumul del mosav xil xa latemei , usil suse xa Iesu tepol ni moletin ak milonge bos .
42008037	Ma rut moletin xil xa ladi sangas ni metimal tahal Nggerasa lasis Iesu tengan xa ihe ling xil vengan xa uli xil mikan pupu . Mak toma , Iesu ba mun e tuturil tengan lihe reling xil .
42008038	E moletin xa ninin tesa xil lateti xati midak kes Iesu tengan vaha vatel xat xil . E Iesu misila ba e biteni mini bitene ,
42008039	“ Utilomun uhe tim sam , ti uhithiteni mi moletin sav xil naha xa Hi pol ni e meulien nam . ” Ma moletin ak ba mikapis e rute xil vus e taon ak e di misep usil neta hos xa Iesu tepol ni mini .
42008040	Melele xa Iesu dilomun be e ri oei , vanut moletin tei xa latetatili lateti lamaal ven himetu ma langgur pilei .
42008041	Di , moletin tei bemei e mitingeiril momal pe valnaon , hisen Saeros . Xi be vat tei te nim te pispisien na Siu xil . Xi dak kes Iesu tengan xa vamei laloha mu e nim man ,
42008042	vengan xa atuli xa be tei takeres nan vari tang , sangas vamat xiak . E huram nan be lu e le (12) tang . E melele xa Iesu di ba , moletin xil labe holu langgonaxon e rin xil ngasen .
42008043	Di maxani , e atou tei bemei . Xi mesei huram lu e le (12) ngamu ni meseien na atou xil xa misakras vavus . Atou ak misa sen mani nan mi dokta xil tengan lipol pilei ven , e lasakras .
42008044	Misak ni nggo pe tou Iesu , bemei misasa duxol seri eising nan . Vatakes , meseien nan bus vari .
42008045	Di , Iesu misis moletin xil bitene , “ ? Visi iaxa duxol nou ? ” Xil vus labit latakil ti , e Pita biteni mini bitene , “ Suv , moletin xil labe holu pupu , langgonaxon e laduxol xouk e rim xil vus . ”
42008046	E Iesu bitene , “ E-e , moletin tei duxol nou , vengan xa rut xeihen be reling nou . ”
42008047	Ma atou ak pusi taxa misakras vaxus , bemei , e len di mulul , e mitingeiril pe valnao Iesu . Bit rati pe met moletin xil vus , veneh ma duxol eising nan , e midep xa meseien nan be relingi e melele xati xa duxol xati .
42008048	Di , Iesu biteni mi atou ak bitene , “ Hinoxoli , neketen nam misak ni omese ra meseien nam . ! Bos ! Uha , e tomat iti minuk . ”
42008049	Melele xa Iesu di tamu misepin , moletin tei nggo nim ma Saeros bemei e biteni mini bitene , “ Atuli nam mikesae tuei . Onasis tisa xai ti mun namei . ”
42008050	Melele taxa Iesu milong sepinien ak , ma biteni mi Saeros bitene , “ ! Onanexo ti ! Usak ni nenesien nam ixeih xa atuli nam imeul , ma imeul rilomun . ”
42008051	E melele xa Iesu bemei be nim ma Saeros , moletin xil vus di lamuis e di ladang ve atuli ak . E Iesu biteni mi xil bitene , “ ! Munatang ti ! Atuli ak tamat ti , xi di pat tang . ” E xil di langue xati vengan xa lakila atuli ak mat tuei . Ma Iesu tamaen ni ti moletin sav mun vahe e vangit nim . Mileh Pita , Sion , Temis , e tame e nine atuli kestang be xatel , e labe ut xa atuli da en .
42008052	
42008053	
42008054	Di , Iesu misasa dal xat hen e misepin mini bitene , “ ! Atuli , mea ! ”
42008055	Vatakes , meulien na atuli dilomun bemei en e mea misoh . Di , Iesu biteni mi xatel bit latihur neta tova latisa ni ia ni .
42008056	Tamen e ninen lumesep pupu e Iesu mike xat xalu tengan xa lalnahithiteni ti mi mosav naha xi pol ni mi atuli nalu .
42009001	Iesu mikes vituei ni moletin nan xil xa labe lu e le (12), di , misa xeihen mi xil tengan xa likila ti lihol rerat ninin tesa ra moletin xil e lisak ni ngan xil xa meseien di xat xil , ti lilonge ihos mun .
42009002	E misil lelen xil tengan xa liha ti lisetu usil Hi xa mei ihe suv toto te meulien na moletin xil , e lisak ni ngan xil xa lamesei , lilonge ihos rilomun .
42009003	Xi biteni mi xil bitene , “ Munaleh ti neta natel xamim melele xa muba : eitingil , ateli , anien , vatu mu munaleh timun eising .
42009004	Xosxa muba e langgur pilei xamim e nim tei , ma muti kestang en ha vuma muling taon nen ak .
42009005	E xosxa moletin xil lataxur pilei xamim ti e taon tei , ma mulaves rerat meas ihe relingi kaelemi melele xa muheling rute ak . Ngan ak ihe selxatien mi xil ve pangasien xa istal mi xil . ”
42009006	Dutou ni sepinien nan , lamea laba labe metimal xil vus e di lasetu usil longeongen hos na Hi . E di lapol ni moletin holu xa latemesei , lalonge bos rilomun .
42009007	E melengien nen ak , suv toto tahal Kaleli , hisen Herot Antipas , milong usil holesok xil xa Iesu di pol ni . Ma misak ni nenemien nan pol holu vengan xa rut moletin ngan xil di labiteni xa xi iaxa be Sion xa tekas moletin xil , e meul rilomun ra maten .
42009008	Rute ngan xil labit provet Ilaetsa iaxa mistal rilomun xiak , e rut moletin mun di labiteni xa provet tei te tiamu meul rilomun ra maten .
42009009	Misak ni Herot di minem e bitene , “ Inou vari tang iaxa nateta xoteh vat Sion temese . ? E visi vari iaxa di nalongeong usili xiak ? ” Mak , ma misak bit vapus ti Iesu .
42009010	E melele xa moletin xil na Iesu lapol bus , ladilomun . Lamei lasep mese ni mi Iesu holesok xil xa lateha di latepol ni . Ma Iesu mileh kes ni xil tang , laba ladi e taon tei xa lakesi ni ‘ Betsaeta . ’
42009011	E melele xa vanut moletin ngan xil lalongeong ni xatel xa latoba , lamea langgusil xatel . E melele xa Iesu pus xil , nggur pilei xil e di misetu mi xil usil Hi xa mei ihe suv toto te meulien na moletin xil . E xi di pol ni moletin holu xa lamesei , lalonge bos rilomun .
42009012	Pol vuma mahis , e moletin nan xil xa labe lu e le (12) lamei visali , e labiteni mini labitene , “ Radi e uruvuol . Bos xa usil moletin xil ak lihe metimal xil e rute xil mun xa di sangas , tengan xa ha likamet ti anien e von paten mun en . ”
42009013	E Iesu biteni mi xil bitene , “ Xamim tang musa ti anien lava ni . ” E xil labit rilomun ni mini bitene , “ Xamem maleh xat beret be lim (5) e meseo be lu (2) tang . ? Midep ? ? Iem bei mava maxal ti anien tengan vapin mi vanut moletin ak xa be mahulong pupu ? ”
42009014	(Tata xil vus xa lateti e melele nen ak sangas labe taosen lim (5000) del atou e horamue nae xil mun.) Ma Iesu biteni mi moletin nan xil bitene , “ Museti moletin xil ha litotan e vanute xil xa moletin xil sangas lihe hanutap lu e hexalu mun (50) e vanute tei .
42009015	Ma moletin nan xil lapol usil naha xa xi biteni , misak ni moletin xil vus ladotan .
42009016	Di , Iesu mileh beret xa be lim xiak del meseo nen xa be lu , e miketeh be nesao . Di , misis , memes Hi ven , e di bul papasi . Di , misa ni mi moletin nan xil tengan xa xil laseti mi vanut moletin xil ak .
42009017	Moletin xil vus langganien ba vuma langga vin xil . Di , moletin nan xil laleh viton rut beret e meseo xa langga lingi . Lase ni be valeat xil vuma valeat lu e le (12) iaxa pol ni rut anien xa di .
42009018	Vatei , Iesu miling vanut moletin xil e mileh moletin nan xil ba ladi se tengan ti vasis . E melele xa misis bus , xi misis pilei xil bitene , “ ? Moletin xil di labit inou nabe visi ? ”
42009019	E xil labit rilomun ni mini labitene , “ Rute ngan xil labit xouk obe Sion xa di tekas moletin xil . Rute ngan xil mun labit xouk obe provet Ilaetsa , e ngan tesav xil mun labit xouk obe provet tei te tiamu xa meul rilomun ra maten . ”
42009020	E Iesu misis pilei xil bitene , “ ? E xamim , ma midep ? ? Mubit inou nabe visi ? ” E Pita bitehiteni bit , “ Xouk , obe Kristo xa Hi tehit xati . ”
42009021	Ma Iesu misep xol xil tengan xa linavit sepinien ak ti mi moletin sav xil .
42009022	Di , xi biteni mi xil bitene , “ Reitin mak , holesok xil holu mei lisak ni Nat Moletin ti ilong pangas xi . Elda xil na Siu xil , Vat xil na pris xil , e tisa xil te Rae xil na Mosis , xil ngasen ti lisin ni . Vengan xa Hi ling xati xa xil lihasi imat . E melengien tol nen , imeul rilomun ra maten . ”
42009023	Di , Iesu biteni mi xil bitene , “ Xosxa tei e xamim ihit ihusil nou , ma bos xa isikoe xol xi ra holesok xil xa xi kestang di ien bei . Ti , ipo eivave nan melengien xil ngasen , ti , ihusil nou .
42009024	Vengan xa xosxa tei e xamim bit vahur xat meulien nan , ma ikesae rani . E xosxa tei maen ni meulien nan mikesae ve nou , ma moletin ak kestang ihur meulien sal .
42009025	? Xosxa moletin tei mileh sen holesok xil te ut etan ak be nan , e tahur meulien sal ti , ma itep ? Melele xa ikesae , ma itep e huit polien nan ? ! Ihe tovuol !
42009026	Xosxa moletin tei be unoun tengan xa vahithiteni xa di nggusil nou e pispisien navan , ma Nat Moletin mun ihe unoun ni . Reitin , ihe unoun ni melele xa imei itel miehen nan xa nggoni miehen na Tamen , e na masxaxa eo xil .
42009027	Reitin nabiteni mi xamim , rute xamim xa musoh mudi xiak , munamat ti mu ituxoh melele xa mupus Hi mei istal ihe suv toto e meulien na moletin xil . ”
42009028	Melengien tol e he sav (8) mitavi ni melele xa Iesu tehit kil holesok xil ak mi moletin nan xil ; xi tehur Pita , Sion e Temis lattehusili lattehe nesao e vathu tei tengan latoha latsis .
42009029	E melele xa di misis , valnaon bemei biles e eising nan mei mieh vuma mihinehin pupu .
42009030	E vatakes , moletin lu mun mei lustal e lusepin del Iesu . E xalu ak , tei be Mosis , e tei mun Ilaetsa ,
42009031	e miehen mikapis xol xatel . Lubit kila mi Iesu xa melengien mei istal tengan polien nan ivus e hal Serusalem , e ihe reling ut etan .
42009032	E melele nen ak , Pita , Sion e Temis , met xeihen bas xatel . E melele xa latmea e latketeh mikapis , lattemanin xa Iesu di soh del moletin lu mun , e miehen mikapis xol xatel .
42009033	E melele latopusi xa Mosis e Ilaetsa sangas laloheling Iesu , Pita misep talang mini bitene , “ Suv , bos mak mu xa rati tak . Ratiso horao ihe tol : tei ihe mam , tei ihe ma Mosis , e tei mun ihe ma Ilaetsa . ”
42009034	Melele xa Pita di tamu misepin , momah tei xa mattel miloh bemei da xol xil , misak ni uliatel mikan pupu .
42009035	Di , latelong rae tei nggo momah bemei bitene , “ Ngan ak be horamue navan xati xa inou natehosei . ! Muteong xati ! ”
42009036	Melele xa rae ak misepin bus , latepusi xa Iesu misoh da tasen . Holesok xil xa Pita , Sion e Temis lattelonge e lattepusi ; latnggur xati be natel tang . Lattavit pas ti mi moletin sav xil , e melele nen xil ak .
42009037	E makoe nen , Iesu del moletin nan xatel , Temis , Sion e Pita , latdilomun latnggo vat hu latemei e tan . E moletin xil holu lamei labit lapus Iesu .
42009038	Moletin tei xa tete mesal te vanut moletin ak mikei nggeih ba ni Iesu bitene , “ ! Tisa ! Ieok bei xouk li himetu xa omei opus ti mu natuxuli xa be tei takes tang navan .
42009039	Ninin tesa tei di bemei en e misak ni di mikei nggeih , di malili tova tang , e pol ni rurungon di misol mun . E melele xa ninin tesa bemei en , misak ni malili nggeih xa tave relingi ti .
42009040	Nadak kes moletin nam xil tengan xa lavol rati relingi e xil lasakrasi . ”
42009041	Iesu biteni mi moletin nan xil bitene , “ Xamim moletin xil te xosali , neketen namim tovuol e vatumim nggeih pupu ! ? ! Nasakras nate visal xamim vehakut e ti nitutou ni xamim ! ? ” Di , misemae ni moletin ak bitene , “ Hur horamue nam vamei inggak . ”
42009042	E melele xa horamue ak di kakao bemei visal Iesu , ninin tesa nan nggop tan ni e di mulul ni e tan . Di , Iesu misepin nggeih ba ni ninin tesa ak , ma be relingi . E horamue ak milonge bos mun e Iesu midali ba milingi mi tamen .
42009043	Moletin xil xa lapusi mak , lamesep tova tang ni xeihen na Hi xa mahulong . Iesu Misep Usil Maten Nan Luk 9:43-45 Melele xa moletin xil di labesi xil ve naha xa Iesu di pol ni , xi misepin ba ni moletin nan xil bitene ,
42009044	“ Xamim , muteong kuhi ni sepinien navan e iemim nabong ni ti naha xa nabit namiteni mi xamim xiak . Veter mu , moletin tei imae ni Nat Moletin ihe e he moletin xil te ut etan . ”
42009045	E moletin nan xil ak latakil ti koute te sepinien nan , vengan xa minggus tamu ra xil . E xil labe unoun pupu tengan lasis kuh koute mini .
42009046	Dutou ni , moletin xil na Iesu di langor mi xil mun tang usil visi e xil iaxa imei ihe eilep mu e xil .
42009047	Iesu mikil nenemien nae , misak ni midali horamue tei xa hokorong tang e pol ni mei misoh e rin .
42009048	Di , bitene mi xil bitene , “ Moletin tei xa minggur pilei movotei xil nggoni horamue ak vengan xa xi di nggusil nou , ixoni ngan xa moletin ak di nggur pilei nou . E tei xa di nggur pilei nou , ixoni ngan xa di nggur pilei ngan xa misa nou namei . Vengan xa visi e xamim xa ling nenemien nan be tan e di dutou ni moletin xa tave ti neta e pe met moletin xil , xi vari iaxa be eilep mu mili teisav e xamim e pe met Hi . ”
42009049	Sion biteni bit , “ Suv , mapus moletin tei di nggol rerat ninin tesa xil e hisom , ma masep pangasi tengan xa napol ni ti mun vengan xa xi tave tei xamem ti . ”
42009050	E Iesu biteni mi Sion del moletin nan xil bitene , “ Munasep xole ti vengan xa moletin xa di tavae ti vatel xamim , xi be tei xamim . ”
42009051	Melele xa melengien bemei sangas tengan Hi vahur rilomun ni Iesu vahe ut nesao , xi pol ni nenemien nan nggeih tengan vahe Serusalem .
42009052	Ma xi misil rut moletin xil ladiamu ni laba . Xil labe metimal tei na mol Sameria xil tengan lasak mese ni holesok xil en vatatili .
42009053	E moletin xil te metimal ak labit Iesu nava ti visal xil vengan lakila xa Iesu di nggusil suse tengan vahe Serusalem .
42009054	Melele xa moletin na Iesu xalu ak , Temis xal Sion , lupus sexien ak , lusis Iesu lubitene , “ ? Suv , iem bei tengan malokei ve upang vaxo ut nesao mei valen xil ? ”
42009055	E Iesu biles e misepin nggeih mi xalu .
42009056	Di , Iesu del moletin nan xil lakasal labe metimal tei mun tesav .
42009057	Melele xa di laba , moletin tei biteni mi Iesu bitene , “ ! Ut xave xa uha en , inou nihusiluk ! ”
42009058	E Iesu biteni mini bitene , “ Asu xil vangavul tepaten mae di , e tuman xil mun nunum mae di . E inou , Nat Moletin , von pat en navan tovuol xa nakila nangel en . ”
42009059	Iesu biteni mi moletin sav mun bitene , “ ! Husil nou ! ” E moletin ak bit rilomun ni mini bitene , “ Suv , itiamu umae ni nou nitilomun niha , nitunat ni tata navan ituxoh melele xa nitihin ni . ”
42009060	E Iesu biteni mini bitene , “ Ling ngan xil xa di lalel ti litihin nae xil xa lalel . Xouk uha usetu ni longeongen hos usil Hi xa imei ihe suv toto te meulien na moletin xil . ”
42009061	Tei mun bitene , “ Suv , inou nihusiluk . E itiamu , umae ni nou ha nisep ling kor ni vatimol navan xil . ”
42009062	E Iesu biteni mini bitene , “ Moletin tei xa pol kokot ni polien tei e nenemien nan mili tou usil meulien matu nan , ma xi tapin ti tengan vahur polien na Hi xa be suv toto te moletin xil . ”
42010001	Dutou ni ngan nen ak , Iesu bosei moletin xil xa latehe hanutap tol e lu e le mun (72). Di , misil rerat xil labe lu lu tengan lave metimal xil vus e rute sav xil mun . Iesu bit xil litiamu ni , e navehi , xi mun ha imos e xil .
42010002	Iesu biteni mi xil bitene , “ Anien holu di e naho , e moletin xil xa lava ti laleh rerati latave holu ti . Mak , ma musis Suv te naho tengan xa vasa ti mun moletin xil xa liha ti lipol e naho san .
42010003	! Muha itel merouen tang ! Moletin holu ti lisep pangas xamim ve sepinien namim . Reitin mak , xosali , nasil rerat xamim muva xiak , munggoni sulut sipsip xil xa laba ladi hilaep te kuli reran xil .
42010004	Muha ihe hem ihon tang . Munaleh ti vatu , mu ateli , mu sandel timun natel xat xamim . Munahas ti melengien natel moletin xil e suse namim .
42010005	E melele xa ba mube nim ngan , neta xa muhiteni itiamu , muhitene , ' Tomat na Hi iti mi xamim e nim ak . '
42010006	Xosxa ngan xa de nim be moletin te tomat , ma muling sepinien te tomat ixulehi itel xati . E xosxa tovuol , ma tuxolxatien te tomat ihe relingi , e itilomun imei e xamim .
42010007	Muti kat tang e nim ma moletin xil xa langgur revi xamim , e anien mu oei eah xa lasa ni mi xamim , muhuri , vengan xa moletin te polien ikila ihur huite xil te polien nan . Munalil ti e nim xil .
42010008	E melele xa mube taon tei e moletin xil te rute ak langgur pilei xamim , mua anien taxa lasa ni mi xamim .
42010009	Mupol ni ngan xil xa lamesei ladi e rute ak , lilonge ihos rilomun . E muhiteni mi xil muhitene , ' Hi dat sangas visal xamim e bit vahe suv toto te meulien namim . '
42010010	“ E xosxa mube taon tei e moletin xil te rute ak latahur pilei xamim ti , muha musoh e valkesao e muhiteni ,
42010011	' ! Vengan xa mutahur pilei xamel ti , iemel ti tavei meas te vonemi mun xa di xat kaelemel , malevas rati iha xat xamim xa neta xa mupol ni mi xamel , imei rilomun , ia xamim . E mutakil ti vari xa xosali ak , Hi temei sangas ni xamim e tehit imei ihe suv toto e meulien namim , e di musin ni . '
42010012	Nabiteni mi xamim , melele xa Melengien Kor imei , pangasien xa imei e moletin xil te rute ak ixeih pupu , ili pangasien xa Hi isa ni mi moletin xil xa lateti e hal Sodom te tiamu .
42010013	“ ? Munem xat rute tol xa moletin xil latake reitin en sepinien nam ti ? Naso sepinien ak ba xat xil : Isa tova tang mi xamim , moletin xil tahal Xorasin ! Isa mun ve xamim tahal Betsaeta ! Xosxa moletin xil tahal Taer mu Saedon , xa latave Siu ti , lava lapus hisit merekel vaxoni ngan xa mistal mi xamim , ma nanemi nabit xil laviles meulien nae ra tesaen . E xos vahit xil lipisen ni xa lalonge vasa vamak : lasing ni talmusu xil , e laxul ni vulmeas .
42010014	E Melengien Kor , Hi en isae e moletin xil tahal Taer e Saedon ili xamim .
42010015	? E xamim , moletin xil tahal Kapaniam munemi mubit muhe ut nesao ? ! E-e , muhe tan , e von upang ! ”
42010016	Di , Iesu biteni mi moletin nan xil bitene , “ Moletin xa di miteong ni xamim , ma di miteong ni nou . E tei xa di misin xamim , ma moletin ak di misin nou . E moletin xa di misin nou , xi di misin ngan xa misa nou namei . ” Di , xil latasil laba .
42010017	Melele xa moletin xil na Iesu xa labe hanutap tol e lu e le mun (72) ladilomun , xil lamaal pupu . Labiteni mi Iesu labitene , “ ! Suv , melele xa masemae mi ninin tesa xil e hisom , mapusi xa xil di lalong xati ! ”
42010018	Iesu bit rilomun ni mi xil bitene , “ Polien namim misak ni xeihen na Temat mot vari nggoni an xa milangas nggo nesao bemei e tan .
42010019	! Muteong ! Nisa xeihen mi xamim tengan muhe xat uineh , tetal xil xa misa , e holesok xil mun xa ladi e xeihen na Temat , e neta ti naxul xamim .
42010020	E munamaal ti vengan xa ninin tesa xil lalong xat xamim . Bos mak mu xa ti mumaal vengan xa Hi midis xat hisemi tuei di Vanuvei te Meulien e ut nesao . ”
42010021	Iesu di mei polu ni Ninin Eo , misak ni memaal himetu , ma misis bitene , “ Tata , xouk obe Suv te holesok xil ngasen e ut nesao e ut etan . Namesuk himetu vengan xa naha xa xouk di ososo ni ra moletin xil xa labe metisou , di opisen ni mi movotei xil xa latasukul kuhi ti . Io Tata , ngan ak di nggusil naha xa xouk di iem bei vastal . ”
42010022	Di , Iesu biteni mi vanut moletin xil bitene , “ Tata navan miling holesok xil vus di tuei e heok . Moletin xil latapus kil ti Nat Hi , Tamen kestang pus kila . E moletin xil latakil ti Tamen , Natnali kestang mikila , del ngan xil xa xi ien bei vapisen ni mi xil . ”
42010023	Di , Iesu biles , pus moletin nan xil e misepin ba ni xil tase bitene , “ Sien iti mi xamim vus xa di mupus xat holesok xil xa di mistal xiak ni metemim .
42010024	Nabiteni mak mi xamim , provet xil holu te tiamu e suv toto xil holu mun iexil tehei xa ti lapus ti holesok xil xa xamim di mupusi , e latnapus ti . E iexil tehei xa lalong ti sepinien xil xa xamim di muteong ni , e latnalong ti . ”
42010025	Vatei , tisa tei te Rae xil na Mosis bemei tengan vasak pis Iesu . Ma misisi bitene , “ ? Tisa , nipol ni itep ma nihur meulien sal ? ”
42010026	Iesu bit rilomun ni mini bitene , “ ? Rae xil na Mosis di biteni naha ? ? Uhiteni minou ? ”
42010027	Moletin ak bitene , “ ' Iem ihei Hi xa be Suv nam ixo tinom tevi , ixo meulien tevi nam , ixo xeihen tevi nam , e ixo nenemien tevi nam . ' E ' iem ihei tua nam ixoni ngan xa iem bei xouk tasom . ' ”
42010028	Iesu bit rilomun ni bit , “ Sepinien nam momal . Xosxa upol ni mak , ma uhur meulien sal . ”
42010029	E moletin ak bit vapisen ni xa xi momal tang , ma misisi mun bitene , “ ? E moletin si vari iaxa be tua navan ? ”
42010030	Ma Iesu dei vole tei mini bitene , “ Vatei , mol Siu tei mea nggo Serusalem mikakao bit vahe Seriko . Melele xa di nggusil suse ba , moletin tatei xil te kanen lamei ladal xati . Langgur rat eising nan e labasi , di , lalesae . Xil lalingi pat da nga , sangas vamat .
42010031	E melele nen tak , bos xa pris tei xa be Siu tei xa di nggusil suse bemei sangas visali . E melele xa mei pus moletin ak pat da , xi mitavi tang nggo ri suse .
42010032	Di , ngan Siu tei mun xa pol e Nim Eo na Hi nggusil suse bemei sangas visali . Xi mun mikakao e ba miketeh pus moletin ak xa pat da . E xi mun mitavi tang nggo ri suse ba .
42010033	Di , ngan Sameria tei , xa Siu xil di laketeh misa mi xil , bemei sangas visal rute xa moletin ak pat da en . E melele xa miketeh pusi , en misae pupu li en .
42010034	Misak ni xi bemei visali , e mikas moten menuk nan xil ni uaen , bas oel en , e pis xol xil . Di , po rati , milingi e dongki san , e poe ba di milaxati e nim te ngelen tei .
42010035	E makoe nen , misa taosen lu (2000) vatu mi moletin te nim ak . Di , biteni mini bitene , ‘ Ulaxat kuh moletin xa xiak . E xosxa mani ak tapin ti , ma nisa rute mun e melele xa nitilomun nimei . ’ ”
42010036	Di , Iesu misis tisa te Rae xil na Mosis bitene , “ ? Onemi obit naha ? ? Visi e moletin xatel ak iaxa pisen sexien hos na tua tei na moletin xa moletin te kanen xil latehasi ? ”
42010037	E xi bit rilomun ni mi Iesu bitene , “ Moletin xa pisen esaeen nan mini . ” Ma Iesu bit rilomun ni bit , “ Bos , ma xouk mun uha upol ni imak tang . ”
42010038	Melele xa Iesu del moletin nan xil di lakakao tengan lave Serusalem , xil lamei e metimal tahal Betani . E metimal ak , atou tei da en , hisen Merta . Xi minggur pilei xil lamei e nim man .
42010039	Tunahin , hisen Meri , bemei visal Iesu e dotan sangas visal len . Xi di miteong kuhi ni pispisien nan .
42010040	E Merta misakras vateong kuhi vengan xa xi di misak mese ni anien ae . E vengan xa xi pol pupu , ma mei biteni mi Iesu bitene , “ ? Suv , midep ? ? Onemi bos tang xa tuxahin miling polien xil ak di e bit inou tasok ti nipol ni ? ! Hiteni mini vamea vatutou ni nou ! ”
42010041	E Suv biteni mini bitene , “ Merta , onexo pupu ve holesok xil holu .
42010042	E neta tei takes momal iaxa xamil mulikila mulipol ni . Meri pol ni neta xa momal ngamu , ma inou , ninahur rati ti rani . ”
42011001	E melengien tei , Iesu di misis e rute tei . E melele xa misis bus , moletin tei nan biteni mini bitene , “ Suv , pispisi mi xamem ni suse te sisen xa momal ixoni ngan taxa Sion xa di tekas moletin xil di tepispisi mi moletin nan xil .
42011002	Ma Iesu biteni mi xil bitene , “ Melele xa musis , muhitene imak : ' Tamemem , mamerere ni hisom xa be Eo . Masis tengan xa umei uhe suv toto te meulien na moletin xil te ut etan .
42011003	Sa anien mi xamem ipin te melengien xil vus .
42011004	E uketeh ihos li mi xamem melele xa mapol misa minuk , vengan xa vehakut , xamem mun di maketeh ihos mi ngan xil xa di lapol misa mi xamem . Onamae ni ti sakpisien xa ipol ni mumot e tesaen . ' ”
42011005	Di , Iesu biteni mi moletin nan xil bitene , “ Xosxa tei xamim vahe tim sa tua tei nan e hilaep te vongien e vasisi vahitene , ‘ ? Tuak , okila osa ti anien minou ?
42011006	Vengan xa tua tei navan nggo sotin bemei e tim savan , e anien tovuol xa nasa ni mini . ’
42011007	“ Ma ngan xa de nim vasepin rilomun vamei mi xouk vahitene , ‘ ! Ei , onasa polien ti minou ! Puiteh mikoe ngamu , e horamue navan xil mun lapat ladel nou tuei . ! Ma nasakras namea nasa neta tova minuk ! ’
42011008	Nabiteni mi xamim , tave ti neta xa bit namea ti e nasa ti anien minuk vengan xa xouk obe tunali , e vengan xa otave unoun ti e dat osisi , osisi , osisi vuma  xi mikila imea e isa holesok xil vus minuk xa iem bei .
42011009	“ Mak , ma nabiteni mi xamim , xosxa iemim bei neta ngan , musis Hi ven ma mukila muhuri . Xosxa mulang ni , ma mukila mukameti . E xosxa murei puiteh ven , ma mikila isah puiteh mi xamim .
42011010	Vengan xa ngan xil vus xa di lasis neta langguri ; e ngan xil xa lalang ni neta likameti ; e mikila isah puiteh mi moletin xil xa di larei .
42011011	? Xos xouk xa obe tata tei , e natumali misisuk xa bit va meseo tova ,
42011012	ukila usa tetal xa misa sung mini ? ? Mu xosxa misisuk bit va rel tuto , ma ukila usa hat xa minggan mini ?
42011013	Mak , ma tave ti neta xa mube moletin tesa xil , e mukila di musa neta xa bos mi horamue namim xil . Ma , nabiteni mi xamim , Tamemim xa de ut nesao xa bos mu mili , ti isa Ninin Eo nan mi ngan xil xa di lasisi . ”
42011014	Vatei , Iesu pus moletin tei xa ninin tesa da en xa misak ni be vut , misakras vasepin . Ma Iesu minggol rati be relingi e moletin ak di misepin . Moletin xil xa lapusi latemanin ni .
42011015	E rute ngan xil labiteni labitene , “ Belsepul xa be suv na ninin tesa xil iaxa di misa xeihen mini , misak ni mikila minggol rerat ninin tesa ra moletin xil . ”
42011016	E rut moletin sav ngan xil labit lisak pis Iesu , ma lasisi tengan vapol ni merekel tova vaxo ut nesao mi xil tengan vapisen ni xa xeihen na Hi di mini .
42011017	E Iesu mikil nenemien nae ma biteni mi xil bitene , “ Xosxa moletin xil na suv toto tei di labae mi xil , ma xeihen na suv toto ak mei ihe neta sav tang . E xosxa moletin xil xa labe vatimol tei di labae mi xil , ma his vatimol ak ikesae .
42011018	Ma xosxa ninin tesa xil na Belsepul di labae mi xil , ma xi ihur xeihen itep ? Nasepin ni mak , vengan xa mubitene inou nanggol rerat ninin tesa ra moletin xil nggo xeihen na Belsepul .
42011019	E xosxa mak , ma midep mi moletin namim xil ? ? Xil langgol rerat ninin tesa xil ra moletin xil del xeihen na visi ? Xil iaxa di lapisen ni xa neta xa musepin ni tamal ti .
42011020	? E xosxa inou di nanggol rerat ninin tesa ra moletin xil nggo xeihen na Hi , ma ngan ak di pisen ni xa Hi mistal tuei e be suv toto te meulien na moletin xil .
42011021	“ Belsepul nggoni moletin te xeih tei xa di bue xat kuh xi del holesok xil nan te vaeen . Mak , ma xi mikila iketeh kuhi xol nim man , e neta ti mei napangei holesok nan xil .
42011022	E melele xa tei xa nggeih mili mei mistal mini e bas tan ni , xi ileh rerat holesok xil te vaeen itel holesok xil te nim man . Xi ileh rerat vuol ni e iseti mi moletin nan xil .
42011023	“ Mak , ma ngan xil xa latamos ti vatel nou , xil di labae minou ; e ngan xil xa latatutou ni nou ti tengan laleh vituei ni moletin vaxoni sipsip xil , xil di langgol rerat xil laloh tasil . ”
42011024	Di , Iesu biteni mi xil bitene , “ Melele xa ninin tesa be reling moletin tei ba , di mikakao e uruvuol tengan vakamet rute tova xa bos te ngel en . E xosxa takamet ti , ma xi misep tasen bitene , ‘ Nitilomun nihe nim mavan xa natexo en natemei . ’
42011025	Ma dilomun ba , e mikameti xa nim ak langgur revi tuei .
42011026	Mak , ma ba milang ni ninin tesa sav xil xa labe lu e he sav (7) xa lasa mu mili . E ileh xil vus limei liti en . Nim ak be meulien na moletin , e xil lisak ni meulien nan isa mu ili ngan xa teta en te tiamu . ”
42011027	Melele xa Iesu di tamu misepin ni holesok xil ak , atou tei xa de hilaep te moletin xil mikei ba ni bitene , “ Nabit Hi misa tuxolxatien mi nana nam xa telinguk e telaxat kuh xouk . ”
42011028	E Iesu misa rilomun ni sepinien ba ni atou ak bitene , “ E ngan xil xa di lalong sepinien na Hi e di lapol nggusili , xil iaxa , Hi ituxol xat xil . ”
42011029	Melele xa moletin xil mei labe holu , Iesu misepin mi xil bitene , “ Moletin xil te xosali ak lasa tang . Di lasis nou tengan lipus merekel tova , e Hi napol ni ti neta . Xil ak lipus merekel na Siona kestang .
42011030	Merekel xa testal mi Siona tepisen ni xa sepinien xa Hi tesa ni mini tengan vasa ni mi mol Nineve xil tehe reitin . Mak , ma Hi ipol ni mak mi Nat Moletin tengan ipisen ni mi moletin xil te xosali ak xa sepinien nan be reitin .
42011031	E Melengien te Lepisien , moletin xil te xosali limeul rilomun ra maten tengan Hi ilepis xil . E melele nen ak , Kuin tahal Siba xa tave Siu ti imeul mun , e isepin ixeih xat xil . Xi ipol ni mak vengan xa tekakao sotin temei tengan valong sepinien te metisouen na Suv Toto Solomon te tiamu . ! E taxeak , tei xa mili Suv Toto Solomon da xiak e xil di lasin ni !
42011032	E moletin xil tahal Nineve mun xa latave Siu ti limei e lisepin ixeih xat moletin xil te xosali ak , vengan xa xil latehiles meulien nae melele xa latelong provet Siona tesetu mi xil . ! E taxeak mupusi , tei xa mili provet Siona da xiak e xil di lasin ni ! ”
42011033	Di , Iesu dei vole tei mi xil bitene , “ Moletin tovuol tamu xa vasahan laet nan , ti , ha vasoso ni mu vakutaxole ni pesin tei . ! Tamak ti ! Melele xa misahan ni bus , poe ba misoxolein ni de kesao . Mak , ma melele xa moletin ngan bemei e nim mikila vapus ut valeluv .
42011034	Mete xir mun nggoni laet te tenbe xir . Melele xa mete xir di bos , radi e miehen e tenbe xir mikila vapol ni holesok xil ngasen . E melele xa mete xir bar , ma radi e maluxoluken e tenbe xir misakras vapol ni neta vahe holu .
42011035	Mak , ma mule kil kuh meulien namim , xa mudi e miehen mu maluxoluken .
42011036	Xosxa meulien namim di e miehen , e maluxoluken tovuol en , ma meulien namim ileluv kuhi ixoni laet tei xa pili e mileluv kuhi xol xamim . ”
42011037	Melele xa Iesu misepin bus , Parasi tei mei misisi tengan ha vanien vatela e tim san . Ma Iesu be xalu luba .
42011038	E Parasi ak mitemanin melele xa pusi xa Iesu takas hen ti e ba dotan tengan vanien .
42011039	Ma suv Iesu biteni mini bitene , “ O reitin , xamim Parasi xil , munggoni kap e pelet te anien en namim xa di mukas moten ni e hale tang , e vangite mumu minggoni tinemi xa polu ni nenemien te hokanen e tesaen xil .
42011040	! Mube unu xil ! Mutakil ti xa Hi xa pol ni hale te neta , xi mun tang iaxa pol ni vangite ?
42011041	E bos xa musa oei xa de vangit kap e anien xa de vangit pelet mi ngan xil xa labe hoeo . Mak , ma meulien namim imese kuhi pe met Hi .
42011042	“ Isa pupu mi xamim , Parasi xil , ve pangasien xil xa imei e xamim . Di musa taet mi Hi ni tutut uvei xil te kuk en xa pol ni vo anien bos . E di mutapisen eheien namim ti mi Hi mu mi mosav xil usil sexien xa momal xa ti mupol ni . Ti mupisen eheien namim vatiamu , ti , mupol ni tutut taet namim sung vatutou .
42011043	“ Isa pupu mun mi xamim , Parasi xil , vengan xa di mubosei von totanen na eilep xil e nim xil te pispisien . E von maket mun , iemim bei xa moletin xil ti lihur pilei xamim e ti limerere ni xamim .
42011044	Isa pupu mi xamim , vengan xa xamim , meulien namim tamemese ti . Munggoni von tehinen xil xa latasimele ti vati en , xa moletin xil di lakakao xati e latakil ti xa neta vutei bo di en . ”
42011045	Tei e xil xa be tisa te Rae xil na Mosis biteni mi Iesu bitene , “ Tisa , melele xa osepin mak , opangei xamem mun vari vengan xa sexien holu namim mak tang . ”
42011046	Ma Iesu biteni mini bitene , “ Isa pupu mun mi xamim tisa xil te Rae xil na Mosis , vengan xa musa rae xil holu mi moletin xil xa nggoni eipo xa meas pupu . Misak ni , xil lasakras lapoe , e xamim di mutapol ni ti neta tova vatutou ni xil ni eipo xil ak .
42011047	Isa pupu mun mi xamim , vengan xa di mupol kuhi ni tutut nim xil da xol von tehinen na provet xil xa avu namim xil mun tang te tiamu latehas vin xil .
42011048	Xil latehas provet xil , e xamim di mupol ni nim tehinen nae . Mak , ma di mupisen ni xa mubit avu namim xil lapol ni sexien tei xa bos .
42011049	Ngan ak nggoni naha xa Hi xa be metisou pupu tehiteni tehitene , ' Inou nisil provet itel eloheoh navan xil liha mi xil . E xil ak lihas ngan xil lilel e lisak ni ixeih mu mi ngan tesav xil . '
42011050	Mak , ma ve moletin xil te xosali ak da nga lapol sexien ak , Hi isa pangasien mi moletin xil te xosali ak ve re provet xil xa de he avu namim xil , e melele xa Hi tepeas ni ut etan ma duxoh xosali , re ak de hemim mun .
42011051	Reitin mak nabitene mi xamim , e melele xa avu namim xil latehas vin Evel duxoh melele xa latehas vin Sakaraea hilaep te hor te sanien del Nim Eo na Hi , Hi isa longpangasien ve maten xil ngasen nae mi xamim vus te xosali ak .
42011052	“ Isa pupu mun mi xamim tisa xil te Rae xil na Mosis , vengan xa moletin xil labit lamei visal Hi e munggur soson ki te puiteh xa xil lava en tengan lakila en . ! Xamim iemim ti tavei muve puiteh ak , e musikoe xol moletin sav xil mun xa iexil bei lave en e lamei visal Hi ! ”
42011053	E melele xa Iesu be ling nim ak , tisa xil te Rae xil na Mosis del Parasi xil , iexil mikati pupu . Misak ni , e melengien ak ba , xil latesis rovui ni sispileien xil holu xa xeih tengan vasak ni Iesu vasep usil neta holu .
42011054	Xil lateling xati tengan lasak ni Iesu vamot e sepinien nan .
42012001	E melele nen tak , moletin xil di labe holu xa labe holu , e dit lating lamei tengan xa lapus Iesu . Xil dit lapel xat le xil . E Iesu misepin diamu mi moletin nan xil bitene , “ Muketeh kuhi ve pispisien xil na Parasi xil xa labe vat luvosen tang . Nggoni is xa pol ni pulaoa mikaio , pispisien nae di purun xuxus ni nenemien na moletin xil .
42012002	E neta xa mukutaxole , Hi ital rati imei valkesao . E neta xa moletin misak pisi di misoso ni , Hi isak ni istal imei kesao tengan moletin sav xil ti lipusi .
42012003	Holesok xil xa di musepin ni e ut te maluxoluk , veter mu , moletin sav xil mei lilonge e melengien tang . E holesok xil xa moletin di misep piao ni e nim taxeak , dutou ni , moletin sav xil ha ti lisoh e hilaep te metimal e likei ni ixeih tengan moletin xil ngasen lilongeong ni . ”
42012004	Iesu biteni mun mi xil bitene , “ Nabiteni mi xamim , tua navan xil , ulimim nakan ni moletin xil ti xa likila ti lihas vin tiei namim . Vengan xa dutou ni , misakras lipol ni ti neta mun mi xamim .
42012005	E inou nipisen ngan xa ti ulimim ikan ni . Ulimim ikan ni Hi kestang , vengan xa melele xa bas vin moletin mat , xi nggur xeihen tengan ikila iso ni ihe Von Upang xa misakras vamat . ! Reitin mak , ulimim ikan ni Hi kestang !
42012006	“ Tuholaea xil xa latereli tang , lapos ni vahe selen lu tang e tei , e Hi en tabong ni ti tova vari .
42012007	Mak iaxa , munanexo ti vengan xa meulien xamim mubos mak mu mili rut tuman xil ak xa latereli tang . Ngan ak reitin mak , Hi mikila mun hilimim kekes tang xa di e vatumi . ”
42012008	Di , Iesu biteni mi xil bitene , “ Ngan xil xa di labiteni xa langgusil nou pe met moletin xil , ma Nat Moletin mun ihiteni xa xil labe nan pe met masxaxa xil na Hi .
42012009	E ngan xil xa labe unoun tengan laviteni xa langgusil nou pe met moletin sav xil , ma Nat Moletin mun ihe unoun tengan ihiteni xa xil labe nan pe met masxaxa xil na Hi .
42012010	“ E ngan xil vus xa lisepin isa e his Nat Moletin , Hi ikila iketeh ihos ni xil tamu . E ngan xil xa lisepin isa e his Ninin Eo , ma Hi naketeh ti navos ni xil vari .
42012011	“ E melele xa moletin xil lital kuvun xamim tengan lisis pilei xamim ni neta ngan pe met eilep te nim te pispisien , mu pe met eilep xil te kavmen , munanexo ti . Munanem ti nahe holu ve sepinien xil xa ti musepin ni ,
42012012	vengan xa , e melele nen ak , Ninin Eo iaxa ipispisi ni xamim ni sepinien eah xa mukila musepin ni . ”
42012013	Moletin tei e vanut moletin ak misis Iesu bitene , “ Tisa , tata navan mat tuei . Hiteni mi tua navan tengan vaseti holesok xil na tamemel mi xamel . ”
42012014	E Iesu bit rilomun ni mini bitene , “ ? Ei , visi iaxa miling nou tengan nilepis xamil mu niseti holesok na tamemil xa milingi di mi xamil ? ”
42012015	Di , xi biteni mi xil vus bitene , “ Muvue xat xamim , muketeh kuhi xol sexien xil ngasen te hokanen . Meulien namim tave ti holesok xil te ut etan . ? Neta sav xa moletin tei holesok nan holu , e ixal rat meulien te reitinen itep ? ! Misakras ! ”
42012016	Di , Iesu dei vole ak mi xil bitene , “ Vatei , moletin tei da , e holesok nan holu . E naho nan , anien xil xa di en holu .
42012017	Ma nenemien tei bemei en xa bitene , ' ? Nipol ni itep ? E nim xil mavan , ut tovuol mun xa nileh anien savan mei naling ni vati en .
42012018	! Aha nakila ! Inou nipol ni imak : nitalelen nim xil xa hokorong tang xiak , e ti , nipol ni rute xil xa lihe neta hu e lihe tellep . Ti , niso anien xil ak itel holesok sav navan xil iti kuhi en .
42012019	Imak , ma inou nite meulien tei xa bos itel holesok xil navan . Xosali iha , ti ningel kuhi , ti nianien kuhi , e ti nimun kuhi ; e ti nihesi nou , vehakut . '
42012020	“ E Hi ihiteni mini ihitene , ' ! Obe unu tova tang ! E vongien ak tang , nihur rat meulien nam . ? Ma di , visi iaxa ileh holesok xil ak sung xa osi revi di ihe mam ? '
42012021	“ Hisit sexien ak di mistal mi ngan xil xa be hokan e di lapolu ni holesok nae xil e ut etan , e mi holesok na Hi , xi napol ni ti neta . ”
42012022	Di , Iesu biteni mi moletin nan xil bitene , “ Mak , ma nabiteni mi xamim , munanexo ti ve meulien namim : ve naha iaxa ti mua ni , mu ve naha iaxa ti musing ni ita xol tenbemim .
42012023	Meulien xa Hi misa ni mi xamim bos mak mu mili anien xil xa di mungga ni ; e tenbemim bos mak mu mili eising xil xa di musing xole xamim ni .
42012024	Mupus ti tuman xil ak , xil latalih ti naho tengan laleh anien vaxo en . Pavah mae mun tovuol tengan lasi rep xat anien ae vati en . E Hi kestang di bangan xil . E pe met Hi , xamim mubos mak mu mili tuman xil ak .
42012025	Nenexoen misakras vapol ni meulien na moletin tei vahe teviei luvoluv mu .
42012026	E vengan xa nenexoen misakras vapol ni neta xa hokorong mak e meulien namim , ma veneh iaxa di munem pupu usil holesok sav xil mun xa iemim bei ?
42012027	Munem pisi usil hungovae xil xa di lameul . Xil di latapol ti , mu di latatil ti eising nae . E nabiteni mi xamim , suv toto Solomon te tiamu , eising nan xil tehos xa tehos ; e hungovae xil ak , lasing bos mak mu mili .
42012028	Hi di mising xol kuh hungovae xil ak mak , xa ladi melengien tei takes , e visuvong meles , mot . Di , moletin miteas viton ni e milehi be upang . ? E xosxa ipol ni mak mi xil , ma munemi mubit Hi misakras vasing xol xamim ? ! Ei , neketen namim hokorong tova tang !
42012029	“ Tavos ti xa munexo ve naha xa mua ni mu mumu ni .
42012030	Hisit nenexoen ak be na moletin xil xa latakil ti Hi . E Hi xa be Tamemim mikil naha xa xamim iemim bei .
42012031	Bos mak mu xa itiamu , ti mumae ni Hi mei ihe suv toto te meulien namim . Ti , holesok xil vus te meulien , Hi ti isa ni mun mi xamim .
42012032	“ Munggoni sulut sipsip savan xil , ma ulimim nakan ti e munanexo ti vengan xa Tamemim memaal himetu tengan imei ihe suv toto te meulien namim e isa holesok xil vus xa di hen mi xamim .
42012033	Mak , ma mupos vuol ni holesok namim xil e musa vatu teni mi hoeo xil . Misak ni , Hi ipus kil sexien xil namim e iling xat huite teni e ut nesao . E rute ak , huite xil ak lisakras lavo e moletin misakras vakan ni xil .
42012034	Nabiteni mak vengan xa meulien namim iti sangas ni rute xa ti muling xat huit polien namim iti en . ”
42012035	Iesu biteni mun mi moletin nan xil bitene , “ Vehakut , muvue xat meulien namim ve naha xa imei . Ti muxoni moletin te polien xil xa di lasing xol xil ni eising te polien e di lapo laet xa di pili .
42012036	Moletin te polien hos xil ak ladatil suv nae xa be anien tei te tetelien e latakil ti xa itilomun vilieh . Xil livue xat xil vehakut tang ve melele xa suv nae imei e ikes xil , ma vatakes , xil likila lisah puiteh .
42012037	Xosxa suv ak bemei e pus moletin xil te polien nan latapat ti e dit laketeh vesi , ma ilonge ihos . Reitin li nabiteni mi xamim , moletin te polien nan xil mun lilonge ihos , vengan xa suv ak kestang imerere ni xil : xi ising ni eising te polien , ikes xil mei lianien , e xi iaxa ihengan xil .
42012038	Tave ti neta xos suv nae bemei e hilaep te vongien mu e makoe roroh , moletin hos te polien xil xa labue xat xil vehakut lilonge ihos .
42012039	“ Mukil rin ak , xosxa moletin tei mikil melele xati xa moletin te kanen imei en , ma xi ivue xat xi tengan moletin te kanen ak misakras vamei e nim man .
42012040	Nat Moletin imei istal e melele tei xa xamim munanemi ti muvit xi vamei en . Imak , ma muvue xat xamim vehakut . ”
42012041	Di , Pita misis Iesu bitene , “ Suv , di odei vole ak mi xamem xa mabe moletin nam xil kestang , mu mi moletin xil ngasen ? ”
42012042	E suv Iesu bit rilomun ni mini bitene , “ Di nasepin mi hisit moletin xil xa langgoni moletin te polien xa vehakut di pol bos e be metisou . Hisit moletin ak , suv nan ilingi ihe vat te nim man melele xa xi be ut sav tei . Suv nan inesi tengan ihe vat e ilaxat moletin sav xil te polien , e tengan iseti kuh anien ae mi xil .
42012043	Mak , ma xosxa suv nan itilomun e ipusi xa vat te nim man di pol bos , ma vat ak ilonge ihos .
42012044	Reitin li nabiteni mi xamim , suv ak ipet rat vat ak ihe nesao tengan xa ti ilaxat holesok xil vus nan .
42012045	“ E xosxa vat te nim di minemi bitene , ‘ Ei , suv navan da nousav , e tamei ti mok . ’ Misak ni di bas tiramue e atou sav xil te polien e nim ak , e di ngga vin xi e di mumun vuma mitallang .
42012046	Ma ti , suv nan itilomun e melele tei xa xi tanemi ti vahit imei en . Isak ni , suv nan mei ihas purun ni e iso rati ihe von longpangasien itel mosav xil xa latepurun naha xa teti he .
42012047	“ Xosxa moletin te polien tei xa mikil kuh naha xa suv nan ien bei vapol ni , e tavue xat xi ti tengan vapol ni ; ma suv nan ihas purun ni , e xi ilong pangas pupu ni xi ven .
42012048	E xosxa moletin tei te polien takil ti naha xa suv nan ien bei xi vapol ni , e di pol misa ; ma suv nan ihasi ihe vuteili tang , e pangasien teni ihe hokorong tang . Ngan xil xa Hi miling holesok holu e he , Hi bit vapus holesok holu vaxo he xil . E ngan xil xa Hi miling holesok holu mu e he , Hi bit vapus holesok vahe holu mu vali vaxo he xil . ”
42012049	Iesu biteni mi moletin nan xil mun bitene , “ Inou namei tengan nasahan upang va moten ut etan . E xosxa upang ak di ngan taxeak , ma inou nimaal pupu ven .
42012050	Melengien tei xa nggeih di bemei e nou , e di nalong pangas nou ven , ha vuma ... melengien nen ak mei istal .
42012051	? Xamim munemi mubit inou namei tengan niling tomat e ut etan ? E-e , ninaling tomat ti mu . Nipol ni moletin xil ti liletasil ra xil mun tang .
42012052	Mak , ma taxeak iha , vatimol tei ti liti pas xil , rute xil liketeh isa ni rute xil mun venou .
42012053	Tata xil lisel mi horamue nae xil , e horamue xil lisel ni tame xil . Nana xil lisel ni atuli nae xil , e atuli xil lisel ni nine xil . Atou xil lisel ni havnehin xil , e xil lisel ni avu sasa nae xil . ”
42012054	Iesu biteni mun mi moletin xil bitene , “ Melele xa mupus vatiang xa mukesi ni ' toio ' miting momah xil xa maluxoluk bemei , mukila xa us vamus xiak , ma mus .
42012055	E melele xa mupus ' aru ' mistal mukila xa ut vavue xiak , ma ut bue .
42012056	! Xamim , mube vat luvosen ! Melele xa mupus neta tei xa mistal e ut etan mu e tilang hat , mukil koute teni . ? E veneh sung ma ti mutapus kil ti koute te naha xa di napol ni taxeak ? ”
42012057	Di , Iesu biteni mun mi xil bitene , “ ? Veneh ma di mutanem kil ti suse xa bos e momal tengan xa ti mukakao vahusili ?
42012058	Xosxa xa moletin xa bae del xouk bit valing xouk e kot en , ma bos mak mu xa ha usepin itela tengan xa mulimal ni rin xa nggeih da xat xamil . Vengan xa xosxa otapol ni ti , ma ilinguk e he moletin te lepisien . E xi ilinguk e he polis , di , polis ilinguk e nim te xeih .
42012059	Nabiteni minuk , osakras ostal ra nim te xeih ak ha vuma ... uxal rerat holesok xil vus xa moletin te lepisien tehiteni . ”
42013001	E melele nen ak , rut moletin xil lamei latumul mi Iesu usil ngan Kaleli xil xa di latehas vongoro sae xil e Nim Eo xa tehe sanien nae mi Hi . E melele xa di tamu latepol ni , moletin te vaeen xil na Suv Paelet mei latehas xil e re xil teha xat sanien nae xil .
42013002	Ma Iesu biteni mi xil bitene , “ ? Midep ? ? Munemi mubit ngan Kaleli xil , suse xa latelel xiak di pisen ni xa tesaen nae tehe tellep mu teli na moletin sav xil tahal Kaleli ?
42013003	! Tave reitin ti ! Nabiteni mi xamim , xosxa munaviles meulien namim ti ra tesaen namim , ma xamim mun mumak tang .
42013004	Munem pis moletin tol e le sav (18) xa latelel sangas ni rute tei xa lakesi ni ' Saelom ' . ? Midep ? ? Munemi mubit nim te keteh en xa tehe teviei tehe nesao temot mei tetaxat xil vengan xa tesaen nae xil tehe tellep mu teli tesaen na moletin sav xil tahal Serusalem ?
42013005	! Tave reitin ti ! Nabiteni mi xamim , xosxa munaviles meulien namim ti ra tesaen namim , ma xamim mun mulel . ”
42013006	Di , Iesu dei vole tei mi moletin xil ak bitene , “ Moletin tei milih vatit fik tei de urvatiei te grep san , e vehakut xi ba di misao ni , e tapus ti huite .
42013007	Ma biteni mi moletin xa di milaxat urvatiei san bitene , ' Huram tol tuei iaxa namei nabit napus ti huit fik ak , e natakamet ti vari . ! Terati ! Di misukoh xol ut votei tang . '
42013008	“ E moletin nan xa pol e urvatiei ak bit rilomun ni mini bitene , ‘ Suv , lingi vata munamun mu vahe huram tova tang . Nikil ikapis xole , ti niso tisok ihe pe vatte tengan imeul ihos .
42013009	Xosxa iva e huram xor , ma bos ; e xosxa nava ti ma nitei rati sung . ’ ”
42013010	Vatei , e Sabat , Iesu di pispisi mi moletin xil e nim te pispisien tei .
42013011	E pus atou tei bemei xa ninin tesa tepurun marin huram tehe tol e le sav (18). Misak ni xi misakras vasoh vamal .
42013012	Melele xa Iesu miketeh pusi , mikei ba ni bitene , “ Nana , meseien nam be relinguk ngamu . ”
42013013	Iesu miling hen en , ma varinga tang , atou ak misoh mal e di memes Hi ven .
42013014	Ngan ak misak ni eilep te nim te pispisien ien mikat vengan xa Iesu pol ni mar atou ak bos e Sabat . Ma misel ba ni vanut moletin ak bitene , “ Melengien tei e he sav (6) iaxa moletin ikila ipol en . Mumei mumeluv ra meseien namim e melengien xil ak , e nave Sabat ti . ”
42013015	E Iesu bit rilomun ni mini bitene , “ ! Ei , xamim mube vat luvosen tova tang ! Xamim di mulal rat buluk samim xil e muleh xil be langganien e Sabat nggoni melengien sav xil mun tang .
42013016	E midep mi atou ak xa be atuli tei na Ebraham ? Temat bar xati huram be tol e le sav (18) xiak . ? Munemi mubit rasakras ralal rati ra meseien nan e Sabat ? ”
42013017	Sepinien na Iesu misak ni moletin xil xa laketeh misa ni labe unoun . E moletin sav xil lamaal tova tang ve polien hos xa Iesu pol ni .
42013018	Di , Iesu biteni mi xil bitene , “ ? Hi imei ihe suv toto na moletin xil itep ? ? Nisepin ni imese mi xamim itep ?
42013019	Nggoni utut vaak xa hokorong , mot mei de vatiei tei . Utut vaak ak miteh , meul mei be vatiei xa eilep , ma tuman xil , mei langel e halite xil . ”
42013020	Rilomun , xi biteni mi xil bitene , “ ? Hi imei ihe suv toto na moletin xil itep ?
42013021	Nggoni is xa atou tei miso ni vuteili tang ba del pulaoa xa mahulong . Xi bilesi vuma ... is ak pol ni pulaoa xil ak lakaeo , labe mahulong mu . ”
42013022	Melele xa Iesu di pol ni suse nan tengan vahe Serusalem , xi nggo metimal xil e di pispisi mi moletin xil .
42013023	E vatei , moletin tei misisi bitene , “ ? Suv , moletin holu iaxa lihur meulien hu e ut nesao , mu rute tang ? ”
42013024	E Iesu bit rilomun ni mi xil bitene , “ Ti musak pisi vehakut ti muxo puiteh xa hokorong e ut nesao vengan xa moletin holu di lasak pisi e rute xil tang likila lixo en .
42013025	Xosxa melengien imei xa suv te nim ak imea mei ikoe xol puiteh , ma xamim mumei musoh mutit hale . E ti muti puiteh e mukei iha ni suv ak muhitene , ' Suv , sah puiteh , mavat nim . ' “ E xi ihiteni mi xamim ihitene , ‘ Inou natakil ti xamim e natakil ti xa xamim tahal ut xave ! '
42013026	“ Ma xamim muhiteni mini muhitene , ‘ Xamem di mateanien e di matemun tetel xouk e di otepispisi e metimal namem . ’
42013027	“ E xi ihiteni mi xamim ihitene , ‘ Inou natakil ti vari xa xamim tahal ut xave . Xamim vus musa . ! Muha ! ’
42013028	E melele xa xiak , xamim mupus Ebraham , Aesak e Siakop itel provet te tiamu xil liti nim na Hi e ut nesao . ! E Hi isin xamim e mutit hale ! Isak ni , xamim mutang vengan mulong pangas xamim e metemim ipili vengan iemim ikat .
42013029	Moletin xil lixo hal sav xil e ut ngasen e ut etan limei vengan xa Hi ihe suv toto nae . Limei nim e litotan e von anien itela .
42013030	Ngan ak be reitin , ngan xil xa ladutou taxeak , mei litiamu . E ngan xil sung xa ladiamu , mei litutou . ”
42013031	E melele nen ak , rut Parasi xil lamei labiteni mi Iesu labitene , “ ! Bos xa umea reling rute ak uha , vengan xa Suv Toto Herot bit vahasuk omat ! ”
42013032	Iesu bit rilomun ni mi xil bitene , “ Muha rilomun e muhiteni mi kuli reran ak imak : xosali e visuvong , ti nixol rerat ninin tesa xil e nisak ni moletin xil xa lamesei lilonge ihos mun . E melengien tol nen , nipol sen naha xa natemei ven .
42013033	Io , xosali , visuvong , e hoeis , nihusil suse navan nihe Serusalem vengan xa e rute ak , mol Isrel xil di labas vin provet holu nae xil .
42013034	“ ! O moletin xil tahal Serusalem ! Xamim xa di mubas vin provet xil e di munggo vin eloheoh xil xa Hi di misa xil mi xamim . Melengien hau , ieok tehei pupu tengan naleh viton xamim mumei visal nou vaxoni toatou xa di mileh viton tuten xil lamei pe aveoun . E xamim iemim tavei .
42013035	Ma Hi iling xamim muti imak , naxur xol xamim ti mun . Ma musakras mupus nou ha vuma ... muhiteni muhitene , ‘ Hi Suv , utuxol xat xi xa bemei e hisom . ’
42014001	E Sabat tei , Iesu ba mingganien e tim sa eilep tei na Parasi xil , e Parasi sav xil di lale mah xati .
42014002	E rute ak , moletin tei xa len e hen mitep da .
42014003	Ma Iesu misis tisa xil te Rae xil na Mosis e Parasi xil bitene , “ ? Rae nar maen ni xa radal rat moletin tei ra meseien nan e Sabat , mu tamaen ni ti ? ”
42014004	E xil ladit votei , latavit ti neta . Ma Iesu duxoli , pol ni ven bos rilomun , di , misila ba .
42014005	Di , Iesu biteni mi xil bitene , “ Vahit tova xamim xa horamue nan mu buluk san vamot vahe vul e Sabat , ma mukila mutal rat vari ni ? ”
42014006	E xil lasakras lasa rilomun ni sepinien nan .
42014007	E anien ak , Iesu pus kila xa rut moletin xa lasilasil ni xil di lale kis ni von totanen xil xa bos , ma xi dei vole tei mi xil bitene ,
42014008	“ Melele xa moletin tei misilasil ni xouk e anien tei te tetelien , onatotan ti e rute xa bos . Maxani , veter mu , moletin tei xa eilep mu ni xouk namei .
42014009	Xosxa imak , ma isak ni moletin xa misilasil ni xouk mei ihiteni minuk ihitene , ‘ mae ni eilep ak vahur von toen nam . ’ Imak , xouk uhe unoun vengan uhur von toen xa misa tang .
42014010	E xosxa lasilasil ni xouk , uha utotan e von toen xa be tan , tengan moletin xa misilasil ni xouk imei visaluk e ihiteni ihitene , ‘ Tua , amei nesao e von toen xa bos . ’ Mak , ma moletin te nim isa merereen minuk pe mete moletin xil vus .
42014011	Moletin xa di pet rat xi tasen , mei ihe tan ; e moletin xa nenemien nan be tan , Hi ipet rati ihe nesao . ”
42014012	Di , Iesu bitene mi moletin xa misilasil ni xi bitene , “ Xosxa opol ni anien tei , onasilasil ni tua nam xil ti , mu vatimol nam xil ti , mu ngan xil xa holesok nae holu e ladit sangas visaluk . Vengan xa xil likila lisilasil ni xouk mun , ma uhur rilomun ni naha xa otepol ni .
42014013	! E-e ! Xosxa opol ni anien tei , usilasil ni hoeo xil , moletin xil xa lasakras lakakao , ngan xil xa rut tenbe mat , e ngan xil xa mete bar .
42014014	Mak , ma Hi ituxol xatuk , vengan xa xil lasakras lasa xoles neta xa opol ni mi xil . Hi kestang isa rilomun ni minuk e melengien xa moletin tehos nan xil limeul rilomun ra maten . ”
42014015	Melele xa moletin tei xa tete anien ak milong sepinien na Iesu , biteni mini bitene , “ ! Hi ituxol xat ngan xil xa xi be suv toto e meulien nae melele xa litotan e anien hos e ut nesao itela ! ”
42014016	Ma Iesu dei vole ak mini bitene , “ Vatei , eilep tei tehit ipol ni anien tei xa eilep , ma tesilasil ni moletin xil holu .
42014017	Di , e melengien te anien ak , xi misil eloheoh nan tengan vahiteni mi moletin xil xa tesilasil ni xil vahitene , ‘ Mumei , anien mese tuei . ’
42014018	“ E xil vus lasin ni ve polien sav nae xil . Tei xil bitene , ‘ Inou nanggal tan tei e niha mu nisao ni . Mak , ma nasakras namaat . ’
42014019	“ Tei mun bitene , ‘ Inou nanggal rohon ni buluk te polien hexalu (10) xa di lalihi aean xa di dei tan , e nabit nama nasak pis xil . Ma nasakras namaat vari . ’
42014020	“ Tei mun bitene , ' Inou nateli rohon tang , ma nasakras namaat . ’
42014021	“ Ma di , eloheoh ak dilomun ba bit sen sepinien xil ak mi eilep nan . E xi ien mikat pupu , e biteni mi eloheoh nan bitene , ' Utemanon , uhe suse xil te metimal ak , ha uleh hoeo xil , moletin xil xa lasakras lakakao , ngan xil xa mete bar , e ngan xil xa rut tenbe mat . ’
42014022	“ Tavehi ti , eloheoh dilomun e biteni mini bitene , ‘ Suv , sepinien nam napol vuol ni tuei , e ut pipin ni moletin holu mu . ’
42014023	“ Ma eilep te anien ak biteni mini bitene , ‘ Uhe ut xil ngasen e suse xil vus e ukes moletin xil limei , tengan nim mavan ipolu kuhi ni xil .
42014024	Nabiteni mi xamim , ngan xil xa natesilasil ni xil te tiamu , ti e xil nakar pis ti anien ak ! ’ ”
42014025	Vatei , vanut moletin xil di langgusil Iesu , e xi biles e biteni mi xil bitene ,
42014026	“ Xosxa moletin tei bit vahusil nou , en ihei nou ili tamen , ninen , atou nan , horamue nan xil , tunali e hineli xil , e xi mun tang . Maxani , misakras vahe moletin navan .
42014027	Ngan xa tapo eivave te pangasien nan ti tengan vahusil nou , misakras vahe moletin navan .
42014028	Xosxa tei e xamim di minemi bit vahil nim tei xa mahulong ; bos mak mu xa itotan e inem usili xa vatu te nim ituxol mani eah . Di , ipusi xa vatu nan pipin tengan ipol vuol ni nim ak .
42014029	Maxani , ipol ni rute tang e napol vuol ni ti . Mak , ma moletin xil vus xa lipusi , lisep sisili
42014030	e lihitene , ‘ ! Tavue xat xi ti vapin tengan vapol vuol ni nim man ! ’
42014031	Mu ixoni suv toto tei xa mileh moletin nan xil xa labe taosen hexalu (10,000) tengan lavae vatel suv toto sav tei xa bemei del moletin nan xil xa labe taosen hanutap (20,000). Itiamu , xi itotan e inem kuhi xa xi nggur xeihen pipin tengan vavae vatel suv toto ak .
42014032	E xosxa xi mikila bit tahur ti xeihen vapin , ma isil ti eloheoh nan xil ha , lipus suv toto sav ak tengan lisisi ve suse te tomat e melele xa xi da tamu sotin .
42014033	Mak , ma itiamu , munem kuhi , tei e xamim xa misakras valing holesok ngasen nan , misakras mei vahe moletin tei navan . ”
42014034	E Iesu biteni mi xil bitene , “ Sol bos . ? E xosxa xa konen teni be relingi , ma konen teni itilomun imei en itep ?
42014035	Sol ak tavos ti ni neta tova , bos xa muso ni tang iha . Xosxa vurangemim di , bos xa muteong ! ”
42015001	Vatei , moletin te takis xil del moletin tesa sav xil mun lamei e di lateong ni Iesu .
42015002	E Parasi xil del tisa xil te Rae xil na Mosis di lasep utut ni labitene , “ Moletin ak di nggur pilei moletin tesa xil e di mingganien mun del xil . ”
42015003	Ma Iesu dei vole ak mi xil bitene ,
42015004	“ ? Xosxa tei e xamim , sipsip san xil labe handred tei (100) e tei mikesae , ma xi ipol ni itep ? Iling ngan tesav xil xa labe hanutap hat e hat e le sav mun (99) liti e munae , e iha ilang ni ngan xa mikesae vuma  ikameti .
42015005	E melele xa ikameti , ilonge ihos xa ihos , ipoe ite vatuvun ,
42015006	ti , iha mun tim . Ti , ikes viton tua nan xil e ngan xil xa ladi sangas visali , e ihiteni mi xil ihitene , ‘ ! Rihesi xir vengan xa nakamet sipsip savan xa tekesae ! ’
42015007	Nabiteni mi xamim , e ut nesao imak tang , lihesi xil ve moletin tesa tei xa ihiles meulien nan ili hanutap hat e hat e le sav mun xil (99) xa lataviles meulien nae ti vengan xa xil lanemi labit lamal ngamu . ”
42015008	E Iesu dei vole tei mun bitene , “ ? Xosxa atou tei xa valeh xat tutut vatu duxoh hexalu (10) e vapusi xa tei xil mikesae , ma vapol ni vatep ? Isahan laet , itaveas e nim , e ilang kuhi e ut xil vus vuma  mikameti .
42015009	E melele xa mikameti , mikes viton tua nan xil e ngan xil xa ladi sangas visali e biteni mi xil bitene , ‘ Rihesi xir vengan xa nakamet mani navan xa tekesae . ’
42015010	Nabiteni mi xamim , imak tang e pe met Hi e masxaxa xil nan , xil lihesi xil ve moletin tesa tei xa ihiles meulien nan . ”
42015011	Iesu dei vole tei mun bitene , “ Vatei , tiramue tei da , horamue nan tehe lu .
42015012	Ngan te tutou biteni mini bitene , ‘ ! Tata , seti holesok nam xil e xamel , ti , usa navan taxeak ! ' “ Ma tiramue ak miseti holesok nan xil mi horamue nan xalu .
42015013	Melengien vahis mitavi , ngan dutou pos vuol ni holesok nan xil , di , ba be ut tei xa sotin del vatu nan . E rute ak , xi purun vatu nan e meulien xa tamal ti .
42015014	E melele xa pos vuol ni vatu nan xil , ut bue e anien tovuol e rute ak . Misak ni xi mei be hoeo pupu .
42015015	Ma xi ba tengan vapol mi moletin tei te rute ak . Moletin ak misila be tan nan tengan valaxat vueili san xil .
42015016	E nenemien nan , bit dit vahengan xi ni rut anien a vueili xil , e moletin ti tasa ti anien mini tengan va ni .
42015017	Di , minem kila sung , ma biteni mi xi tasen bitene , ‘ Moletin xil vus te polien na tata , anien ae holu pupu , e inou , navehi ti , mae ikar vin nou inggak .
42015018	Nimea niha mun nipus tata e nihiteni mini nihitene , ‘ Tata , napol misa li e pe met Hi e pe metom .
42015019	Natapin ti xa okes nou ni horamue nam . Upol ni minou nixoni moletin tei te polien nam tang . ’ '
42015020	Ma mea dilomun be tim sa tamen . “ E melele xi de sotin vuteili tamu ra tim , tamen pusi . Ien misae en pupu , ma miloh ba , miso hen nggaxol horamue nan , e pesum ni vin .
42015021	E horamue biteni mi tamen bitene , ‘ Tata , napol misa li e pe met Hi e pe metom . Natapin ti xa okes nou ni horamue nam . ’
42015022	“ E tamen mikes moletin te polien nan xil lamei e biteni mi xil bitene , ‘ Mutemanon ! Muleh eising xil xa bos mei , musing xole ni . Muling ring e vakuhen e musa sandel ihesi .
42015023	! Ti , muhas sulut buluk tova xa mikaio bos tengan ripol ni anien tei tengan rimaal ven !
42015024	! Vengan horamue navan ak temat , e taxeak , meul rilomun ; xi tekesae , e taxeak , mei mistal mun ! ’ Ma xil lakikei e di labol ven .
42015025	“ Melele nen ak , horamue xa be muimol nan tete naho . E melele xa xi dilomun bemei sangas duxoh tim , milonge xa xil di lakikei e di labol .
42015026	Ma xi mikes moletin tei te polien bemei , e misisi , ‘ ? Naha xiak ? ’
42015027	“ E xi bit rilomun ni mini bitene , ‘ Tumali dilomun bemei tim e tamom bas sulut buluk tei xa mikaio vengan xa pusi meul teda , e mei del xir mun . '
42015028	“ E melele xa muimol ak milonge mak , ien mikat , e bit nava ti e nim . Ma tamen mistal , mei dak kesi tengan vahe nim .
42015029	E xi misa rilomun ni sepinien ba mi tamen bitene , ‘ ! Uteong ni nou ! ! Huram holu ngamu napol minuk nggoni moletin te polien nam tang , e natateong ras ni ti xouk ! ? Naha tova osa ni minou ? ! Tovuol ! Otasa pas nani tova minou tengan napol ni anien tova vatel tua navan xil .
42015030	! E melele horamue nam xai , xa tepurun sen holesok nam xil e hoeaso xil , bemei mistal mun e tim , omea obas sulut buluk xa mikaio ven ! ’
42015031	“ E tamen bit rilomun ni mini bitene , ‘ Horamue navan , vehakut xouk odi visal nou , e holesok xil vus navan be nam .
42015032	Momal tang tengan ripol ni anien ak ven e rimaal , vengan tumali temat , e taxeak , xi meul rilomun . Xi tekesae , e taxeak , rakameti mun . ’ ”
42016001	E melele xa Iesu di ngganien del Parasi xil , xi biles e dei vole tei mun mi moletin nan xil bitene , “ Vatei , eilep tei xa holesok nan holu nggur moletin tei nan te polien e milingi be vat te holesok nan xil . Xi pol ba vuma ... eilep ak nggur longeongen xa bit vat nan ak di talaxat kuh holesok nan xil ti .
42016002	Ma mikes vat ak mei biteni mini bitene , ‘ ? Naha iaxa di nalonge usiluk ? Uha utis usil polien xil navan xa di otepol ni , vengan xa navehi ti , niso nuk ra polien ak . ’
42016003	“ Ma vat ak misep tasen bitene , ‘ Suv navan vaso nou e polien navan xiak . ? Imak , ma itep xiak ? Veok te xeih ti vapin tengan natalen tan , e nabe unoun pupu tengan nasis moletin sav ni vatu .
42016004	! Aha ! Nakila naha xa nipol ni . Ngan ak ipol ni melele xa nivus ra polien ak , tua navan xil liti , e lihur pilei nou nihe tim sae . '
42016005	“ Ma vat mikes kekes ni moletin xil xa laleh hon ni holesok xil e lataxale ti . Xi misis ngan diamu bitene , ‘ ? Xouk onggur naha ra eilep navan ? ’
42016006	“ E moletin ak bit rilomun ni mini bitene , ‘ Naleh tutut teram te oel xa lapol ni nggo huit olip be handred tei (100).’ “ Ma vat biteni mini bitene , ‘ Utemanon , uhur uvei nam , e utei vatu nen imei etan e hanutap lu e hexalu mun (50) tang . ’
42016007	“ Di , misis ngan tesav bitene , ‘ E xouk , onggur naha ra eilep navan ? ’ “ Xi bitene , ‘ Naleh bak pulaoa be taosen tei (1,000).’ “ E vat biteni mini bitene , ‘ Uhur uvei nam e utei imei e tan e bak xa be handred tol e he sav (800) kestang . ’
42016008	“ Misak ni , tave ti neta xa vat pol ni vatin mak , e eilep nan pet rati vengan xa xi pisen ni xa nenemien nan be teviei . Nabiteni mak vengan xa moletin xil te ut etan langgur vatie melele xa lapol del tua nae xil . Sexien nae xil mili sexien na moletin xil xa labit langgusil Hi e ladi e miehen . ”
42016009	Iesu biteni mun bitene , “ Ma nabiteni mi xamim , vatu namim misakras vati vahehi . Ma muleh moletin sav xil limei visal xamim e mututou ni xil ni holesok namim xil te ut etan ak . Mak , ma melele xa muling sen holesok namim xil te ut etan , ma Hi ihur pilei xamim e ut nesao .
42016010	Moletin xa di milaxat kuh neta tei xa hokorong , ma ikila ilaxat kuh neta tei xa mahulong . E moletin tei xa di purun neta tei xa hokorong , xi ikila mun ipurun neta tei xa eilep .
42016011	Xosxa moletin xil linanesi ti e xouk itel holesok xil te ut etan ; Hi mun misakras vanesi e xouk vatel holesok hos nan xil xa tellep mu ili .
42016012	E xosxa mutalaxat kuh holesok xil na Hi ti xa milingi e hemim e ut etan , ma misakras vasa ti mun neta mi xamim e ut nesao .
42016013	“ Moletin te polien tei misakras vapol mi suv lu . Maxani , en iat tei , e eheien nan iti e tei xalu ; mu imerere ni tei , e iketeh isa ni tei xalu . Osakras omot mi Hi vatel vatu . ”
42016014	Melele xa Parasi xil lalong sepinien xil ak , lasep pepeas ni Iesu , vengan xa eheien nae di vatu .
42016015	E Iesu biteni mi Parasi xil bitene , “ Xamim xil ak iaxa mupol ni xamim momal e pe met moletin xil , e Hi mikil nenemien namim . Naha xa moletin di minemi bit bos , ngan ak Hi di misin ni vari tang .
42016016	“ Rae xil na Mosis e tisen na provet xil latepisen suse na Hi mi moletin xil duxoh melele xa Sion mei e di tekas moletin xil . E mei duxoh xosali iha , longeongen hos di pisen suse xa Hi imei ihe suv toto te meulien na moletin xil . Longeongen ak di mikapis e ut xil ngasen , e moletin xil holu di langgeih tengan labit Hi vamei mak .
42016017	Neta sav xos ut nesao e ut etan lalovus e melengien tei , e mavolut sepinien xa de Rae xil na Mosis , xeihen teni misakras vavus .
42016018	“ Ve rin ak , e pe met Hi , tiramue xa miling atou nan e nggur atou sav , xi di pol ni tesaen dela . E tiramue xa miteli del atou xa tiramue nan milingi , xi mun di pol ni tesaen dela . ”
42016019	Iesu mitumul mi moletin xil bitene , “ Vatei , moletin tei da xa holesok nan holu , mising ni eising xil xa bos e vatu nen be nesao . Xi mikila vaxal holesok xil ngasen xa xi ien bei . E meulien nan , xi milonge bos vehakut .
42016020	Moletin tei mun da xa holesok nan tovuol , hisen Lasaros . Xi menuk ba xati e misakras vakakao . Vehakut , tua nan xil lapoe ba , lalingi e hol puiteh te vioh ma moletin xa holesok nan holu tengan mikila ti vasis moletin xil ve vatu .
42016021	E vehakut , Lasaros bit va saxut anien xa moletin ak di miso ni ba . E rilomun , kuli xil mun lamei di lamumun menuk nan xil .
42016022	“ Ba vuma ... hoeo ak mat , e masxaxa xil ladela ba , lalingi de ri Ebraham e ut nesao . Di , moletin xa holesok nan holu mun mat , ma ladihin ni .
42016023	E moletin ak be de ut sa Temat , e milong pangas xi pupu . Di , miketeh be nesao , pus Ebraham de sotin , e Lasaros de rin .
42016024	Ma xi mikei be nesao bitene , ' ! Tata Ebraham , iem isae li e nou ! Sil Lasaros vaha vasa vakuhen vahe oei , e mei vatuxol meok tengan vamarir . ! Vengan xa inou , nalong pangas nou pupu e upang ak ! '
42016025	“ E Ebraham biteni mini bitene , ' Natuxuli , unem pisi mu . E meulien nam te tiamu , di mak otepus kuh hosien , e Lasaros di telong pangas xi tova tang . E taxeak , xi sung di pus hosien inggak , e xouk , di olong pangasuk .
42016026	E tei mun , vul tei xa mahulong da xoteh xir , misak ni xamem masakras mavur xotehi mavat visal xamim ; e xamim mun , musakras mumei visal xamem . '
42016027	“ Ma moletin xa holesok nan tehe holu biteni mini bitene , ' Tata Ebraham , ieok bei li xa osil Lasaros vahe visal vatimol navan xil .
42016028	E rute ak , tua navan xil labe lim (5) ladi en , mae ni ha vasel xat xil tengan xil sung linamei ti e ut te longpangasien ak . '
42016029	“ E Ebraham biteni mini bitene , ' Rae xil na Mosis del sepinien na provet xil te tiamu di tuei tengan lisa selxatien mi tua nam xil . Ling xil tengan ti lilong xat naha xa sepinien xil ak di labiteni . '
42016030	“ Moletin ak bit rilomun ni mini bitene , ' E-e , tata Ebraham , ngan ak tapin ti mu ! E vahit moletin tova vameul rilomun ra maten e vahe visal xil , ma xil lakila laviles meulien nae ra sexien tesa xil . '
42016031	“ E Ebraham bitene , ' Xosxa linalong xat ti Rae xil na Mosis e sepinien na provet xil , ma misakras lalong xat sepinien na moletin tei xa meul rilomun ra maten . ' ”
42017001	Iesu biteni mi moletin nan xil bitene , “ Be reitin , sexien xil xa pol ni moletin mot e tesaen ikila ti imei . ! E isa pupu mi moletin xa be suse te tesaen xil ak !
42017002	Moletin tei xa pol ni tei tesav xa te xeih ti mot e tesaen , bos mak mu vahit lavar hat xa mahulong vate hiraen e laterir ni e tas xa be huinep . Maxani , pangasien xa imei mini ihe mahulong pupu .
42017003	! Ma ulaxat kuh xouk ve naha xa opol ni ! “ Xosxa tumali pol misa minuk , ha ma umal ni . E xosxa xi biles meulien nan ra tesaen ak , ma uketeh ihos mini rilomun .
42017004	E xosxa xi pol misa minuk be valu e he sav (7) e melengien tei ; e melele xil ngasen xa xi pol ni mak , xi bemei visaluk biteni minuk bitene , ' Napol misa pupu li minuk e ninapol ni ti mun vari namak . ' Ma bos xa uketeh ihos tang mini . ”
42017005	E moletin nan xil labiteni mi suv Iesu labitene , “ Pol ni neketen namem vaxeih mu . ”
42017006	Ma xi biteni mi xil bitene , “ Neketen namim hokorong tang , vengan xa xosxa neketen namim pipin ni utut vaak tei , ma mukila muhiteni mi vatit vaak ak muhitene , ' ! Put ratuk ra tan ak , e ha , ulih xouk ute tas ! ' Ma xi iteong ni xamim . ”
42017007	Iesu biteni mun mi moletin nan xil bitene , “ Mukila ngamu sexien na eilep tei xa misil moletin te polien nan tengan ha vapol e naho nan mu valaxat sipsip san xil . Melele xa pol bus , eilep nan misakras vahiteni mini vahit , ' ! Amei anien ! '
42017008	! E-e , sexien na eilep xil tamak ti ! Xi mikila ihiteni mi moletin te polien nan imak , ' Sak mese ni anien avan , ti , using xoles eising nam e uleh anien avan imei . Utatil nou mu nianien , ti , xouk sung . '
42017009	? E eilep ak ikila imes moletin te polien nan ve xi di mipol nggusil sepinien nan ? E-e , misakras .
42017010	Ngan ak nggoni xamim tang . Melele xa mupol sen polien xil xa Hi biteni mi xamim tengan mupol ni , muhiteni tang muhitene , ' Xamem mabe moletin votei te polien , e di mapol nggusil naha tang xa Hi di misa ni mi xamem tengan mapol ni . ' ”
42017011	Melele xa Iesu del moletin nan xil di langgusil suse lave Serusalem , xil ba langgo haxot te provins tahal Sameria xal Kaleli .
42017012	Melele xa xil lakakao labe metimal tei , labisu ni moletin xil labe hexalu (10) xa lalong pangas xil ve meseien leporsi . Xil ak lasoh ladi sotin
42017013	e di lakei ba ni Iesu labit , “ ! Iesu , Suv ! ! Iem isae li e xamem ! ”
42017014	Iesu miketeh pus xil e biteni mi xil bitene , “ Muha , mupisen xamim mi pris xil tengan lilepis vemim . ” E melele xa langgusil suse labe , meseien nae be reling xil .
42017015	Melele xa tei e xil pusi xa ven memese , xi dilomun bemei vis Iesu , e di mikei be nesao e di pet rat his Hi ven .
42017016	Xi mitingeiril e pe met Iesu e misa memesien nan mini . E moletin ak be ngan Sameria , tave ngan Siu ti .
42017017	E Iesu misisi bitene , “ Mutehe hexalu (10) iaxa vemim tememese . ? Ngan xil tesav xa labe hat e he sav (9) ladi xave ? ”
42017018	E Iesu misis moletin nan xil bitene , “ Xi tave Siu ti . ? Veneh ma xi kestang dilomun bemei tengan misa memesien nan mi Hi ? ”
42017019	Ma Iesu biteni mi moletin ak bitene , “ Mea , husil suse nam ha . Neketen nam misak ni vem memese . ”
42017020	Rut Parasi xil lasis Iesu labitene , “ ? Hi imei ihe suv toto na moletin xil vilieh ? ” E xi bit rilomun ni mi xil bitene , “ Hi misakras vastal e suse tova xa moletin xil lale kila .
42017021	Moletin ti misakras vahiteni vahitene , ' ! Hi be suv toto inggak ! ' mu ' ! Hi be suv toto inggaxor ! ' vengan xa Hi bit ihe suv toto e tinemim , e te meulien namim . ”
42017022	Di , Iesu biteni mi moletin nan xil bitene , “ Melengien ngan xil xa misa ti imei , e inou natara ti mun visal xamim . E melengien xil ak , iemim ti ihei tengan muti vahos vatel Nat Moletin rilomun , tave ti neta xa melengien vahit vahe tei takes . E musakras vengan xa tave melengien nan ti mu xa vamei rilomun en .
42017023	E moletin ngan xil lihiteni mi xamim lihitene , ' ! Mupus ti Nat Moletin iaxor ! ' mu ' ! Xi tak ! ' E xamim munake reitin ti e tumulen nae e munahusil xil ti .
42017024	Nabiteni mi xamim mak , melengien xa Nat Moletin itilomun en ixoni ngan xa an milangas e mileluv xol ut ngasen nggo rin tei ba duxoh rin tei mun .
42017025	E itiamu , xi ilong pangas pupu ni xi , e moletin xil te xosali ak lisin ni .
42017026	“ Melengien na Nat Moletin ixoni melengien na Noah xa te tiamu , moletin xil latnavue xat xil ti .
42017027	E melele nen ak , moletin xil ngasen di langganien , di lamun , e di lateli ba duxoh melengien xa Noah be tuturil nan xa mahulong pupu , e oei mileh bemei pol , e vatakes , bas vin xil vus .
42017028	“ Melengien na Lot mun temak tang . Moletin xil ngasen di langganien e di lamun , di langgal e di lapos ni neta , di lapol ni naho e di lapol ni nim xil mun .
42017029	E melele xa Lot mea be reling moletin xil tahal Sodom , upang e hat xa minggan nggo nesao bemei e tan , e vatakes , ngga vin xil vus .
42017030	Ma Melengien xa Nat Moletin istal en vatei takes imak .
42017031	“ E melengien nen ak , moletin tei xa di mingel pe vatiei tei , nava ti mun nim tengan valeh holesok nan xil . E moletin xa de naho , xi nahur ti mesal tengan vatilomun ha tengan vahur neta tova ra tim san .
42017032	Munem atou na Lot .
42017033	Xosxa moletin tei bit vahur xat meulien nan , ma ikesae rani . E xosxa imae ni meulien nan ikesae , ma moletin ak ihur meulien .
42017034	Nabiteni mi xamim , e melele nen ak , tiramue xal atou nan lalipat e rong tei takes , tei xalu Hi ihur rati ihe visali e ut nesao , e tei xalu ita .
42017035	Atou lu ti lalipol vituei ni anien , tei xalu Hi ihur rati ihe visali e ut nesao , e tei xalu ita . [
42017036	Moletin lu ti lalipol e naho , tei xalu Hi ihur rati ihe visali , e tei xalu ita . ” ]
42017037	Sepinien nan misak ni moletin nan xil lasisi labitene , “ ? Suv , sexien xil ak listal ixo xave ? ” Ma Iesu bit sepinien matu tei mi xil bitene , “ Tuman xil xa lakes xil ni ‘ volsa ’ di langga xol rute tei xa neta tei mat da en . ”
42018001	Di , Iesu dei vole tei mi moletin nan xil tengan vapispisi mi xil xa vehakut xil ti lisis e nenemien nae namot ti .
42018002	Xi biteni mi xil bitene , “ E metimal tei , moletin te lepisien tei da en xa di tamerere ni ti Hi mu moletin sav xil mun .
42018003	E rute ak , tunau tei mun da en xa vehakut bemei di dak kes moletin te lepisien bitene , ' Moletin tei di mipol nggeih pupu ba xat nou . ! E rin navan , ulepisi li ihusil naha xa momal ! '
42018004	“ Atou ak dak kesi vehakut ba vuma ... moletin te lepisien ak minemi bit , ' Tave ti neta xa inou natamerere ni Hi ti mu moletin xil ,
42018005	e vengan xa vehakut , atou ak di dak kes nou ve tutouen , bos xa nipol ni naha xa xi ien bei . Vengan xa xosxa ninapol ni ti , ma xi tit imei vehakut , isak ni nou veok ivuol ni . ' ”
42018006	Di , Iesu biteni mun mi xil bitene , “ ? Sexien na moletin te lepisien ak tamal ti , e mulong naha xa xi tehiteni ?
42018007	? Ma Hi midep ? ? Mubit Hi misakras valepis e rin na moletin nan xil vamanon xa di ladak kesi ve tutouen melengien e vongien ?
42018008	E-e , nabiteni mi xamim , Hi ilepis e rin nae ihusil sexien xa momal , e ipol ni imanon . ? E melele Nat Moletin itilomun e ut etan , mubit ikila ikamet ti moletin xil xa neketen nae nggeih en , mu misakras ? ”
42018009	E melele nen ak , rut moletin xil xa ladi , di lanemi labit lamal ngamu pe met Hi ve polien hos nae . E xil di lanem mele ni mosav xil tang . Ma Iesu dei vole ak mi xil bitene ,
42018010	“ Vatei , moletin lu lube Nim Eo na Hi tengan lalsis : tei xalu be Parasi , e tei xalu be moletin te takis .
42018011	Parasi ak be misoh tasen e misis bitene , ' Hi , namesuk vengan xa inou nataxoni mosav xil ti xa di labe hokan , di lapol misa e di laleh atou na mosav xil . Namesuk mun vengan xa inou nataxoni moletin te takis ti xor .
42018012	Inou di nabal ni anien ve sisen melengien lu e wik tei , e di nasa taet te rut holesok navan xil minuk . '
42018013	“ E moletin te takis misoh de sotin e bit naketeh ti nave ut nesao . Xi minem meulien tesa nan e simeten mereh , e misis bitene , ' ! Hi , iem isae li e nou ! ! Nabe moletin tesa tang ! ' ”
42018014	Ma Iesu biteni mi xil bitene , “ Nabiteni mi xamim , melele xa ludilomun lube tim salu , moletin te takis iaxa momal e pe met Hi , e tave Parasi ti . Vengan xa moletin xil xa di lapet rat xil , Hi ipol ni xil lihe tan . E ngan xil xa nenemien nae be tan , Hi ipet rat xil lihe nesao . ”
42018015	E melele nen ak , rut moletin xil di laleh tutut horamue nae xil labe visal Iesu tengan valing hen e xil e vatuxol xat xil . E melele xa moletin xil na Iesu lapus xil , lasikoe xol xil labit linapol ni ti namak .
42018016	E Iesu mikes tutut horamue xil ak lamei visali e biteni mi moletin nan xil bitene , “ Munasikoe xol xil ti , mumae ni xil tang limei visal nou . Vengan xa Hi memaal tengan vahe suv toto te meulien na hisit moletin xil xa langgoni tutut horamue xil ak .
42018017	! Munem xat sepinien ak ! Moletin tei xa misakras vahe tan e nenemien nan vaxoni tutut horamue tei , ma Hi misakras vari vahe suv toto te meulien nan . ”
42018018	E melele nen ak , eilep tei na mol Siu xil da , e xi bemei misis Iesu bitene , “ Tisa , xouk obos li mak . ? Nipol ni itep tengan nikila nihur meulien sal ? ”
42018019	E Iesu misis rilomun ni ba mini bitene , “ ? Veneh ma obit nabos ? Moletin ti tavos , Hi kestang bos .
42018020	Xouk okil xat Rae xil na Hi ngamu , ' Onakan ni atou na mosav ti ; onahas vin ti mosav ; onakan ti ; onaluvos his mosav ti ; umerere ni tamom xal ninom . ' ”
42018021	Moletin ak bit rilomun ni mini bitene , “ E melele xa natehe horamue mei duxoh xosali natahur xoteh ti Rae xil ak . ”
42018022	Melele xa Iesu milonge mak , biteni mini bitene , “ Neta tei mun xa otapol ni ti mu , upos vuol ni holesok nam xil e useti vatu teni mi hoeo xil . Imak , ma e ut nesao , holesok nam xil imei ihe holu mu . Ivus , ti , umei uhusil nou . ”
42018023	E melele xa moletin ak milong sepinien na Iesu , xi milonge misa , vengan xa holesok nan holu pupu .
42018024	Iesu pusi xa moletin ak milonge misa ma biteni mi moletin xil bitene , “ Ixeih pupu mi moletin tei xa holesok nan holu tengan Hi vamei vahe suv toto te meulien nan .
42018025	Minggeih pupu tengan kamel tei vakital vaxo vulut nitil tei . E minggeih mak mu mili mi moletin tei xa holesok nan holu tengan Hi vamei vahe suv toto te meulien nan . ”
42018026	Moletin xil xa lalong sepinien nan lasisi labitene , “ ? Visi vari ikila ihur meulien sal ? ! Moletin tovuol ! ”
42018027	Ma Iesu bit rilomun ni mi xil bitene , “ Nggeih pupu tengan moletin vahiles meulien nan tasen , e be temale tang tengan Hi ihilesi . ”
42018028	Di , Pita biteni mini bitene , “ Okila xa xamem maling holesok xil vus namem , ma mei manggusiluk . ”
42018029	E Iesu biteni mini bitene , “ Nakila . E reitin mak , xamim e rut moletin sav xil mun muteheling tim samim xil , mu atou namim xil , mu tua namim xil , mu tamemim xil , mu ninemim xil , mu horamue namim xil mun tengan muvusil xat Hi xa be suv toto e meulien namim .
42018030	Moletin xil ngasen xa lipol ni imak , naha xa xil lilingi , Hi isa rilomun ni mi xil ihe holu mu e ut etan , e lihur meulien sal e ut nesao . ”
42018031	Iesu mileh viton moletin nan xil xa labe lu e le (12) ba ladi se xil , e xi biteni mi xil bitene , “ ! Muteong ni nou ! Taxeak , di raba ve Serusalem . E rute ak , holesok xil vus xa provet xil te tiamu di latehit usil Nat Moletin mei istal ihe reitin .
42018032	Ngan xil limae ni mei ihe he moletin xil xa latave Siu ti . E ngan xil lisep purun ni , lipol isa mini , e likusa .
42018033	Limeas pangasi , e lihasi imat . E melengien tol nen , xi imeul rilomun ra maten . ”
42018034	E moletin nan xil latanem kil ti holesok xil ak . Koute te sepinien nan minggus ra xil . Misak ni xil latakil ti naha xa Iesu di misep usili .
42018035	Melele xa Iesu del ngan xil xa di langgusili lamei sangas e Seriko , moletin tei xa meten bar dotan de seri suse e di miram ve tutouen .
42018036	Melele xa milong vanut moletin xil ak mei langgo visali , xi misis xil bit , “ ? Naha xiak ? ”
42018037	Xil labiteni mini labitene , “ Iesu ngan Nasaret iaxa di mikakao bemei xiak . ”
42018038	Ma xi mikei nggeih bitene , “ ! Iesu ! ! Nat Suv Toto Deved , iem isae li e nou ! ”
42018039	Melele xa xi biteni mak , moletin xil xa ladiamu lasepin nggeih ba ni labitene , “ ! Tat votei ! ” E xi mikei nggeih pilei sung bitene , “ ! Nat Suv Toto Deved ! ! Iem isae li e nou ! ”
42018040	E melele xa Iesu milong keien nan , misoh e biteni mi xil bitene , “ Mutel moletin xai vamei . ” E melele xa bemei visali , Iesu misisi bit ,
42018041	“ ? Iem bei napol ni naha minuk ? ” E xi biteni mini bitene , “ Suv , ieok bei naketeh . ”
42018042	Iesu biteni mini bitene , “ ! Ma bos , keteh ! Ve neketen nam , metom bos . ”
42018043	Vatakes , xi mikila miketeh , ma misa memesien ba mi Hi e nggusil Iesu . Melele xa vanut moletin ak lapusi , xil vus lames Hi ven .
42019001	Iesu nggusil suse ba nggo Seriko tengan itavi iha .
42019002	E rute ak , eilep tei na moletin te takis xil da , hisen Sakias , e holesok nan xil holu .
42019003	Xi bit vapus ti xa Iesu be visi , e misakras vengan xa xi be tamure tang e vanut moletin tei xa mahulong pupu di langgusili .
42019004	Ma miloh diamu ni vanut moletin ak , e ba peou e vatit sabilong tei tengan ipus Iesu mei ixo visali iha .
42019005	Melele xa Iesu bemei momal ni rute ak , miketeh be nesao e biteni mi Sakias bitene , “ Sakias , temanon amei e tan , vengan xa xosali nite e tim sam . ”
42019006	Sakias mitemanon bemei e tan . Xi besi xi e del Iesu lube tim san .
42019007	Moletin xil vus xa lapusi laseputut ni e labitene , “ Moletin ak ba tengan ha vahe tim sa moletin tesa tei . ”
42019008	Melele xa ladi tamu e tim sa Sakias , xi mitamea misoh e biteni mi suv Iesu bitene , “ ! Suv , uteong ni nou ! Niseti holesok xil vus navan ihe vanute lu , e vanute tei , nisa ni mi moletin xil xa labe hoeo . E xosxa nakan ni vatu na moletin tei , ma vatu xil ngasen xa nakan ni rani , nisa rilomun ni mini ihe hat (4) mun . ”
42019009	Ma Iesu biteni mini bitene , “ Xosali , Hi miteh meulien e xouk del vatimol xil nam , vengan xa xouk di opisen ni xa oneket nggoni avu nar Ebraham te tiamu .
42019010	Nat Moletin bemei tengan valang ni hisit moletin xil xa di lakesae , e vateh meulien e xil . ”
42019011	Melele xa moletin xil di lateong ni Iesu e tim sa Sakias , xi dei vole tei mi xil . Xil di lanemi labit navehi ti , Hi istal mei ihe suv toto te meulien na moletin xil . Lapusi xa xil di lamei sangas e Serusalem , ma lanemi xa Hi iling Iesu mei ihe suv toto inggak .
42019012	Ma Iesu biteni mi xil bitene , “ Vatei , eilep tei di bue xat xi tengan vahe ut tei xa sotin tengan lalingi vahe suv toto tei e ut xati nan . Ti , itilomun imei e von nen .
42019013	E diamu , xi mikes viton moletin xil te polien nan xa labe hexalu (10) lamei tengan vaseti vatu xa be handred taosen (100,000) mi xil kekes . E xi biteni mi xil bitene , ‘ Muleh vatu xil ak muha , mupol itela ituxoh melele xa nitilomun en . ’
42019014	“ Eilep ba , e moletin xil te ut nan iexil tavei vari . Misak ni xil lasil eloheoh nae xil tengan ha lihiteni mi moletin xil te kavmen lihitene , ‘ Xamem iemem ti tavei moletin ak vamei vahe suv toto namem . ’
42019015	Tave ti neta xa lasin ni , e moletin xil te kavmen ak lapeti be suv toto nae . Di , xi dilomun be von nen . “ Melele xa dilomun , mikes moletin te polien nan xil lamei tengan vakil ti xa xil lapol ni midep del mani xa teseti mi xil .
42019016	Ngan diamu bemei , biteni mini bitene , ‘ Suv , inou napol del vatu nam , ma nakamet vatu be milian tei (1,000,000) mun da xat ngan xa otesa ni minou . '
42019017	“ Eilep biteni mini bitene , ‘ ! Bos pupu ! Xouk obe moletin te polien tei xa bos . E vengan xa olaxat kuh neta xa hokorong tang , ma nilinguk tengan ti ulaxat taon xil navan ihe hexalu (10).
42019018	“ Tei mun e xil bemei e bitene , ‘ Suv , inou napol del vatu nam , ma nakamet vatu xa be handred taosen lim (500,000) mun da xat ngan xa otesa ni minou . '
42019019	“ Ma eilep ak bitene mini bitene , ‘ Xouk ulaxat taon xil navan ihe lim (5).’
42019020	“ E tei mun bemei e bitene , ‘ Suv , vatu nam xiak , natepis xol kuhi ni kaliko e ba natelingi tang teta .
42019021	Uluk tekan ni xouk vengan xa xouk obe moletin te xeih . Xouk okila ovur neta xa otapol ti ven , e di onggur pupu ni anien xa moletin sav xil lapol ni e naho xil sam . ’
42019022	“ Di , eilep biteni mini bitene , ‘ ! Xouk obe moletin te polien tei xa osa tang ! Nipol ni sepinien nam xil ak ianuk mun tang ! Xouk okila xa inou nabe moletin te xeih , di nanggur neta xa di natapol ti ven , e di nanggur anien xa moletin sav xil di lapol ni e naho navan .
42019023	? Veneh ma otaling vatu navan ti vaha vate bangk tova ? Vamak , ma melele xa nitilomun , mei namuri vatel tuten mun vata xati . '
42019024	“ Di , biteni mi ngan xil xa lasoh ladi sangas bitene , ‘ Muleh rat vatu xil xai rani , e musa ni mi moletin navan xa nggur vatu xa be milian tei (1,000,000).'
42019025	“ E xil labiteni mini labitene , ‘ Suv , xi nggur milian (1,000,000) ngamu ! ’
42019026	“ E xi bit rilomun ni mi xil bitene , ‘ Reitin mak , ngan xil xa di langgur huite e neta xa nalingi e he , xil likila lihuri ihe mahulong mu . E ngan xil xa di latahur ti vari huite ; holesok xil vus xa nalingi e he , nileh rati ra xil . '
42019027	“ Ngan ak bus , eilep ak biteni mun mi moletin nan xil bitene , ' E taxeak , ngan xil xa laketeh misa ni nou , e iexil tavei nou mei namei suv toto nae , muleh xil limei e muhas xil lilel pe metok . ’ ”
42019028	Melele xa Iesu misepin mi moletin xil bus , xi be Serusalem del moletin nan xil .
42019029	Melele xa Iesu bemei sangas ni metimal tahal Betfas e Betani , sangas ni Vathu te Urvatiei te Olip , e misis moletin nan lu tengan lalitiamu laliha .
42019030	E biteni mi xalu bitene , “ Mulhe metimal xor , e melele xa muba en , mulkamet sulut dongki tei xa lasare da , xa moletin tovuol tamu vatotan en . Mullal rati e multeli imei inggak .
42019031	Xosxa moletin tei isis xamil xa mulal rati veneh , ma mulhiteni mini xa suv ien bei . ”
42019032	Xalu luba , e lupus holesok xil vus momal tang nggoni ngan xa Iesu tehiteni mi xalu .
42019033	E melele xa di lulal rat sulut dongki ak , moletin xil xa sae lasis xalu labitene , “ ? Veneh ma mubit mullal rati ? ”
42019034	E xalu lubiteni mi xil lubit , “ Suv ien bei . ” Ma xil lamae ni mi xalu .
42019035	Di , ludeli sulut dongki ak be visal Iesu . Luden eising nalu de mar dongki , e ludutou ni Iesu ba dotan da en .
42019036	E melele xa di ba nggo dongki ak , moletin xil di laden kuh eising nae xil e suse .
42019037	E melele xa xi bemei sangas Serusalem , momal ni suse xa nggo Vathu te Urvatiei te Olip , vanut moletin nan xil di lames Hi e di lapet rat hisen del meunen ve merekel xil xa di latepusi ti tepol ni e labitene ,
42019038	“ ! Hi Suv , utuxol xat suv toto xa bemei e hisom ! Iling tomat mi moletin xil itel Hi , e xil lipet rat hisen ihe ut nesao . ”
42019039	Di , rut Parasi xa lamos e vanut moletin ak lasepin mi Iesu labitene , “ ! Tisa , sepin mi moletin nam xil litit votei ! ”
42019040	E Iesu bit rilomun ni mi xil bitene , “ Nabiteni mi xamim , xosxa xil litit votei , ma hat xil ak sung lixoles e ti likekei ni . ”
42019041	Melele xa Iesu bemei sangas ni Serusalem , keteh pusi , ma muis
42019042	e bitene , “ O mol-Serusalem xil , vahit mukil suse te tomat , ma mukila muvuri . E taxeak , vengan xa di musin nou , Hi misak ni minggus ra xamim , e mesal tovuol munamun tengan muvur xat tomat .
42019043	Melengien tei di bemei xa xil xa di labae del xamim limei , lixorelis taon namim , e xamim ngasen musakras mulesae .
42019044	Xil lihas vin xamim e limulel holesok xil vus namim . Hat te nim xil linavil xat xil ti mun , vengan xa xamim mutapus kil ti melele xa Hi temei tengan vateh meulien e xamim . ”
42019045	Di , Iesu be Nim Eo na Hi e di minggol rerat ngan xil xa di lapos ni holesok nae xil en .
42019046	E xi biteni mi xil bitene , “ Hi bit xati di e Vanuvei Eo nan bitene , ‘ Nim Eo navan ihe ' nim te sisen ' . ’ E xamim mubilesi mei be ' nim te xusen ' na moletin xil te kanen . ”
42019047	Di , e melengien xil ngasen , Iesu di pispisi e Nim Eo na Hi . E vat xil na pris xil , tisa xil te Rae xil na Mosis , e vat sav ngan xil mun te rute ak lalang ves suse tengan lavasi vamat .
42019048	E xil lasakras vengan xa , vehakut , vanut moletin xil di lamosos ladela e iexil bei mak mu tengan lateong kuhi ni sepinien xil nan .
42020001	Vatei , melele xa Iesu di pispisi mi moletin xil e di misetu ni longeongen hos e Nim Eo na Hi , vat xil na pris xil , tisa xil te Rae xil na Mosis , e elda xil mun lamei
42020002	lasisi labitene , “ ? Hiteni mi xamem , xouk di opol ni mak veneh ? ? Visi iaxa misilak , mei di opol ni polien xil ak ? ”
42020003	E Iesu bit rilomun ni mi xil bitene , “ Itiamu , nisis pilei neta tei mi xamim . ? Muhiteni minou ,
42020004	visi iaxa tesil Sion mei di tekas moletin xil , Hi mu moletin tang ? ”
42020005	E xil di lasel mi xil mun tang labitene , “ ? Rihit itep ? Xosxa rihit , ‘ Hi iaxa misila , ’ ma xi ihit rilomun ni ihitene , ‘ ? Veneh ma mutake reitin ti e pispisien na Sion ? ’
42020006	E xosxa rihit , ‘ Moletin tang tesila , ’ ma vanut moletin xil ak lihop xir vengan xil laneket xa Sion be provet tei . ”
42020007	Misak ni xil labit rilomun ni mi Iesu labitene , “ Matakil ti visi tesila . ”
42020008	Ma Iesu biteni mi xil bitene , “ Mak , ma inou mun nasakras namit visi iaxa di misil nou mei di napol ni polien xil ak . ”
42020009	Di , Iesu dei vole ak mi moletin xil bitene , “ Vatei , moletin tei milih urvatiei tei te grep . Milihi bus , xi milingi de he rut moletin xil tengan ti lilaxati . Di , hortan te urvatiei ak be ut tei xa be sotin , e ba dak be nousav .
42020010	Melele xa melengien pipin tengan laleh viton huit grep xa men , hortan ak misil eloheoh nan tei ba tengan vasis xil lisa ti huite san mini . E moletin tesa xil ak , xa di lalaxat urvatiei ak , labas purun eloheoh nan . Xil langgol rati ba , e taxur pas huite tova vari .
42020011	Ma hortan te urvatiei ak misil eloheoh tei mun ba , e moletin tesa xil ak labasi mun e lapol ni unounen mini . Di , latasa ti huite mini e langgol rati ba .
42020012	Di , misil eloheoh xa be tol nen ba , e moletin tesa xil ak labasi mun , di , langgol rati ba .
42020013	“ Ma hortan te urvatiei ak minemi bit , ‘ ? Nipol ni itep sung ? ! Aha ! Nisa natuxuli xati xa eheien navan da en iha . Nanemi nabit xi sung , limerere ni . ’
42020014	E melele xa moletin tesa xil ak lapusi bemei , xil lasem xil labitene , ‘ ? Mupus ti ? Ngan ak be horamue nan xati vari xa urvatiei te grep ak mei ite hen . ! Ravasi vamat ! ! Imak , ma rute ak ihe sar sung ! ’
42020015	Misak ni , laso rati ra urvatiei ak , e labasi mat . ” Di , Iesu misis moletin xil bitene , “ ? Midep ? ? Hortan te urvatiei ipol ni itep mi moletin tesa xil ak ?
42020016	Nabiteni mi xamim , xi ipol ni imak , imei ihas xil lilel , ti , imae ni urvatiei te grep san mi moletin sav xil lilaxati . ” E melele xa moletin xil lalonge mak labiteni mini labitene , “ ! Ei , misakras vari tang ! ”
42020017	Iesu miketeh pus xil e misis xil bitene , “ ? Maxani , veneh ma Vanuvei na Hi biteni mak bitene , ' Hat tei xa lapol ni nim ni xa moletin xil te polien labit misa e laso ni ba , xi vari bemei bos mak mu mili hat teisav xil . '
42020018	Ti , moletin tei xa isavut e imot ita xat hat ak , sin imavul tova tang ! E xosxa hat ak imot ita xat moletin tei , ma moletin ak imat vari . ”
42020019	Melele xa tisa xil te Rae xil na Mosis del vat xil na pris xil lalonge mak , vatakes lasak pisi xa ladal xat Iesu vengan xa lakila xa Iesu di misepin misa xat xil nggo vole ak . E uli mikan ni moletin xil xa ladi xorelisi vehakut .
42020020	Ma tisa xil te Rae xil na Mosis del Vat xil na pris xil lalang ves suse tengan lavur xat Iesu vaxo en . Misak ni xil lasil moletin xil te luvosen tengan lihe visal Iesu ixoni moletin hos xil . Xil labit lava lasis Iesu ni neta holu tengan lapol ni vasepin ni neta tova xa vasa , vasak ni xil lakila laling Iesu e he kavmen tahal Rom .
42020021	Moletin xil ak te luvosen labiteni mi Iesu labitene , “ Tisa , xamem makila xa naha xa xouk di obiteni mu di opispisi ni momal tevi . Xamem makila mun xa xouk opus moletin xil ngasen lapin tang , ngan xil xa latellep del moletin votei xil mun . E xouk di opispisi mi xil vus usil suse te reitinen xa Hi ien bei moletin xil lihusili .
42020022	Mak , ma xamem iemem bei makil ti , e rin xa manggal takis ba mi Sisa tahal Rom , manggur xoteh Rae nar , mu matahur xotehi ti ? ”
42020023	E Iesu mile kil luvosen nae , ma biteni mi xil bitene ,
42020024	“ ! Sa mani tova te takis minou ! ? Nanao e his visi iaxa da en ? ” E xil labitene , “ Na Sisa . ”
42020025	Ma Iesu biteni mi xil bitene , “ Ma naha xa be na Sisa , musa rilomun ni mini . ! E naha xa be na Hi , musa rilomun ni mi Hi ! ”
42020026	E xil lamesep ni sepinien nan e misak ni ladit votei . E pe met moletin xil , lasakras lapol ni Iesu vamot e sepinien nan .
42020027	Di , rut moletin xil mun xa lakes xil ni ' Satusi ' latemei visal Iesu . Xil lanemi labit moletin misakras vameul rilomun ra maten . Ma labiteni mi Iesu labitene ,
42020028	“ Tisa , Mosis tetis rae ak tehe nar : ‘ Xosxa moletin mat reling atou nan e horamue nalu tovuol , ma tunali sav ihur tunau ak ihe atou nan . Mak , ma isa horamue mini xa ihur his tunali xa mat tuei . ’
42020029	Ma vatei , tua xil labe lu e he sav (7), e ngan diamu ni xil nggur atou tei . Di , mat e horamue nalu tovuol .
42020030	Ma tunali xa dutou nggur atou ak . Xi mun mat , e horamue nalu tovuol .
42020031	Ma di , ngan xa be tol nen ngguri . Xi mun mat , e taling ti horamue . Sexien ak mistal ni tua xil vus ak . Xil ngasen lalel e horamue nae tovuol .
42020032	E dutou ni , atou ak mun mat .
42020033	? Mak , ma e melengien xa Hi isak ni moletin xil limeul rilomun ra maten ixoni rut moletin xil di labiteni , atou ak ihe atou na visi e xil , vengan xa xil vus xa latehe lu e he sav (7) lateteli tetela ? ”
42020034	E Iesu bit rilomun ni mi xil bitene , “ E ut etan ak , tiramue xil e atou xil likila liteli .
42020035	E melengien xil xa ti imei , ngan xil xa Hi bit meulien nae pipin e momal pe meten limeul rilomun ra maten e ut nesao , xil linateli ti mun .
42020036	Xil mei lixoni masxaxa xil xa lasakras lalel . E melele xa xil limeul rilomun ra maten , di pisen ni xa labe horamue xil na Hi .
42020037	E Mosis mun tesep mese ni tehit moletin xa mat mikila imeul rilomun ra maten . E tumulen te holiei tei xa upang tepili en xa Mosis tetis usili , xi biteni xa Hi Suv ‘ be Hi na Ebraham , be Hi na Aesak , e be Hi na Siakop . ’
42020038	Hi meul e be Hi na ngan xil xa lameul ; tave Hi na ngan xil ti xa lamat . Hi di pus xir ngasen nggoni ngan taxa rameul radi . ”
42020039	Rut tisa te Rae xil na Mosis lakei ba ni labitene , “ ! Tisa , sepinien xa osa ni mi xil momal tevi ! ”
42020040	Misak ni moletin xil , uli xil mikan tengan lasis pilei ti mun neta vaha ni .
42020041	Iesu misis pilei moletin xil bitene , “ ? Midep ? Kristo istal ixo vatimol na Suv Toto Deved itep ?
42020042	Vengan xa Deved tasen tehiteni e kikeien tei nan tehitene , ' Hi Suv biteni mi suv navan bitene , ‘ Utotan e riuk metu
42020043	ituxoh melele xa niling ngan xil xa di labae delak liti pe hem . ’ '
42020044	Deved mikes Kristo ni ‘ suv nan ’ . ? Mak , ma Kristo istal ixo vatimol nan itep ? ”
42020045	Melele xa moletin xil di tamu lateong ni , Iesu biteni mi moletin nan xil bitene ,
42020046	“ Muvue xat xamim ve sexien na tisa xil te Rae xil na Mosis . Xil iexil bei ti lasing ni eising xil xa bos e teviei vaxoni eilep xil . Xil di lasing mak e di lakapis e mesal tengan mosav xil lipus xil e likes xil itel merereen . E di lalepis von toen na eilep xil xa bos e nim te pispisien . E melele xa moletin xil lapol ni anien xil xa tellep , lalepis rute xil xa bos mak mu .
42020047	E suse te xuxusen , moletin xil ak labe hokan , e di laleh holesok holu ra tunau xil . Di , e pe met moletin xil , xil di lapol ni sisen xil xa teviei . ! Pangasien xa imei mi xil ihe mahulong mu ili na ngan teisav xil ! ”
42021001	Melele xa Iesu da tamu e vioh te Nim Eo na Hi , miketeh e pus moletin xil xa holesok nae xil holu di lasa sanien nae xil tengan vatutou ni polien te Nim Eo .
42021002	Di , e miketeh mun e pus tunau tei xa be hoeo bemei , miso selen lu tang .
42021003	Ma Iesu biteni bit , “ Nabiteni mi xamim , tunau xa be hoeo iaxai misa sanien nan mili sen ngan tesav xil .
42021004	Ngan tesav xil di lasa sanien nae xa be rute tang te holesok nae xil , e eilep be nae . E tunau ak xa be hoeo mak , xi misa vuol ni ngan vahe te anien en nan . ”
42021005	Rut moletin na Iesu di laketeh mikapis e vioh te Nim Eo na Hi . Lapusi xa lasak xati bos xa bos del hat xil xa minehin pupu e del sanien hos sav xil . Misak ni di lasep usili , ma Iesu biteni mi xil bitene ,
42021006	“ Melengien tei di bemei xa lihulen sen holesok xil xa di mupusi xiak . Hat ti vari nasoh . ”
42021007	Moletin xil na Iesu lasisi labitene , “ ? Tisa , melengien ak istal vilieh ? ? E naha vari iaxa istal tengan ipisen ni xa bemei sangas ? ”
42021008	Iesu biteni mi xil bitene , “ Muvue xat xamim . Moletin hao limei , mei lisepin e hisok lihitene , ‘ ! Inou nabe Kristo xa Hi tehit xati ! ’ E lihiteni mun lihitene , ‘ Vongkor bemei sangas xiak ! ’ E munake reitin ti e xil e munahusil xil ti .
42021009	Melele xa mulongeong ni rute tei xa bae del rute sav mun , mu moletin xil di labae mi xil mun tang , ulimim nakan ti . Sexien xil ak istal itiamu , e nave Vongkor ti mu . ”
42021010	Xi biteni mun bit , “ Ut tei xa eilep ti ivae itel ut sav mun , e suv toto tei ti ivae itel tei mun .
42021011	Lul ilul ixeih , mae iat moletin xil e ut xil holu , e meseien xil xa nggeih istal . An tesa xil hao istal mun , e neta xil hao listal lixo holesok xil xa di tilang hat xa isak ni moletin xil uli ikan pupu .
42021012	“ Itiamu neta xil ak istal , moletin xil lital xat xamim e lihas pangas xamim . Liling xamim e he eilep xil te nim te pispisien xil e lisa xamim muhe nim te xeih . E musoh mun pe met suv toto xil . Holesok xil ak listal mi xamim vengan xa mube moletin navan xil .
42021013	Mesal namim vari xiak tengan ti muhithiten longeongen hos mi xil .
42021014	Ve rin ak , munanexo pupu ti ve sepinien eah xa muvue xat xamim tengan muviteni .
42021015	Vengan inou iaxa nisa sepinien mi xamim e nipol ni xamim mukilakil tengan moletin xil xa di laketeh misa ni xamim misakras lasa rilomun sepinien vaha xat xamim .
42021016	Tamemim e ninemim xil , tumim xil e vatimol namim xil mun tang , iaxa limae ni xamim muha tengan ha lihas rut xamim mulel .
42021017	Xil vus iexil iat xamim vengan mupol del hisok .
42021018	E xil lasakras lapurun meulien namim .
42021019	Xosxa musoh ixeih , ma muhur meulien sal .
42021020	Melele xa mupus moletin te vaeen xil mei likapis xol Serusalem , ma mukila xa navehi ti lihulen ni .
42021021	Ma ngan xil xa ladi hal Sudea lilesae lihe vathu xil . Ngan xil xa ladi hal Serusalem lihe lingi , e ngan xil xa ladi ut sav xil e hal Sudea misakras ladilomun lamei en .
42021022	Melengien xil ak ihe ‘ Melengien xil te Longpangasien ’ xa Hi ipol ni mei istal ixoni naha xa tehit xati e Vanuvei nan .
42021023	E melengien xil ak , isa pupu mi atou xil xa ladi e ngan xil xa di latunat ni tuvava xil . Melengien xil xa nggeih pupu istal e rute ak , e moletin xil ak lilong pangas xil pupu .
42021024	Litil vin rute xil ni tiei te vaeen . E rute ngan xil livar xat xil e lileh xil ha liti pe he suv te ut sav xil , e ti lipol ni polien xil xa nggeih pupu . E moletin xil xa latave Siu ti , lipel tan e Serusalem ha ituxoh melele xa Hi ihiteni ihit melengien nae ipin .
42021025	“ Holesok xil holu istal ixo meteneai , aveti e hitu xil . E ut etan , tahe xil xa tellep limea e limavul xat ut xil ngasen . Isak ni moletin xil e ut ngasen ti linexo e ulixil ikan e melele xa lilong tahe ivang .
42021026	Melele xa moletin xil ngasen lipus holesok xil ak mei istal e ut etan e lipusi xa holesok xil te tilang hat di bilhiles , rute xil limermesil ve ulikanen .
42021027	Ti , itutou ni , lipus Nat Hi mei istal ixo momah e itel xeihen , e miehen iminahin xole .
42021028	Melele xa holesok xil ak mei istal , musoh mal e mupet rat vatumi ihe nesao vengan xa Hi sangas vamei tengan vateh meulien e moletin nan xil . ”
42021029	Di , Iesu dei vole ak mi xil bitene , “ Munem pis vatit re e vatit homel .
42021030	Melele xa luso roroh , mukila xa melele bemei sangas tengan lalih naho hu te huram .
42021031	E suse nen mun tak , melele xa mupus holesok xil ak ti istal , mukila xa melengien bemei sangas xa Hi imei ihe suv toto na moletin xil vus .
42021032	“ Nabiteni reitin mi xamim , moletin xil xa lameul ladi lipus holesok xil vus ak mei listal .
42021033	Ut nesao e ut etan lalivus , e sepinien eo navan misakras vavus . ”
42021034	Iesu misel xat moletin nan xil bitene , “ ! Muvue xat xamim ! Munanem pupu ti ve anien xa muva vin xamim ni vehakut , ve oei xa mumu ni vuma mutallang ni , mu holesok sav xil mun te ut etan ak . Maxani , melengien xa Nat Moletin itilomun en mei nastal nahe te temanin en mi xamim naxoni voh .
42021035	Vengan melengien ak mei istal mi moletin xil ngasen e ut etan .
42021036	Ti muvue xat xamim e ti musis vehakut . Mak , ma muhur xeihen tengan muhur xat meulien namim ituxoh xoxalit melengien xil xa nggeih xiak . E munave unoun ti e melele xa muha musoh pe met Nat Moletin . ”
42021037	E vehakut , Iesu di pispisi mi moletin xil e Nim Eo na Hi . E melele xa vongien bemei , xi ba di pat e Vathu te Urvatiei te Olip .
42021038	E makoe roroh xil ngasen , moletin xil di labe Nim Eo na Hi tengan lateong ni .
42022001	Melele bemei sangas tengan Siu xil lanem rilomun ni ' Melengien xil te Beret xa Is Tovuol En . ' Melengien kokot teni vari , xil lapol ni anien xa lakesi ni ‘ Anien te Tavien ’ en .
42022002	Vat xil na pris xil del tisa xil te Rae xil na Mosis di lalang ves suse tengan lavas xuxus ni Iesu vamat vaxo en . Xil uli xil mikan xa moletin xil xa di langgusili , linapol ni neta tova mi xil .
42022003	Di , Temat bemei nggeih e nenemien na Sudas Eskariot , xa be tei e lu e le (12) na Iesu .
42022004	Ma Sudas be reling xil e ba misepin del Vat xil na pris xil del eilep xil na mereketeh xil te Nim Eo usil suse xa xi mikila iling Iesu e he xil ixo en .
42022005	Xil lamaal ven e labit xati xa lixale ven .
42022006	Mak , ma Sudas mae ni . Di , ba di milang ni suse xa bos tengan iling Iesu ihe he xil ixo en e melele xa moletin xil lanave holu ti .
42022007	E ' Melengien xil te Beret xa Is Tovuol En ' , melele xati tengan lapol ni ' Anien te Tavien ' , moletin xil di labas sulut sipsip xil ven .
42022008	Ma Iesu misil Pita xal Sion del xat sepinien ak , “ Muliha mulsak mese ni Anien te Tavien tengan ha ria vituei ni . ”
42022009	Ma xalu lusisi lubit , “ ? Rute xave iaxa xouk iem bei xa maliha malsak mese ni en ? ”
42022010	Xi biteni mi xalu bitene , “ Melele xa mulihe hal Serusalem , moletin tei xa po valoei xa pol imei ihisu ni xamil . Mulhusili ha mulhe nim xa xi iha en .
42022011	Di , mulsis moletin xa nim man mulhitene , ' Tisa bit , ‘ ? Von toen xave iaxa nitel moletin navan xil mei mua Anien te Tavien en ? ’ '
42022012	Xi itel xamil mulhe nesao e nim man e ipisen von toen tei xa mahulong xa langgur revi ngamu datil xamil . Rute ak vari iaxa mulsak mese ni holesok xil vus en . ”
42022013	Xalu luba , e lupus holesok xil vus nggoni ngan taxa Iesu tehiteni mi xalu . Ma xalu lusak mese ni anien ak en .
42022014	E melele te anien en , Iesu ba dotan e von anien en del moletin nan xil .
42022015	Di , Iesu biteni mi xil bitene , “ Ieok tehei pupu xa nama Anien te Tavien ak vatel xamim . Ti , niha sung nilong pangas nou .
42022016	Nabiteni mi xamim , ninaxa ti mun Anien ak ituxoh melele xa koute teni istal , e melele xa Hi isak ni lelaxatien nan mei istal en . ”
42022017	Di , Iesu nggur kap xa uaen ba en , memes Hi ven e biteni bit , “ Muhuri , e xamim vus mumu ni .
42022018	Nabiteni mi xamim , taxeak iha ninamu ti mun uaen ak ha ituxoh melele xa Hi imei istal ihe suv toto na moletin xil . ”
42022019	Di , Iesu nggur beret , memes Hi ven , bul pasi e misa ni mi xil e biteni , “ Ngan ak be tiei navan xa nimae ni ve xamim . Vehakut xa ti mupol ni imak , ti munem xat nou ven . ”
42022020	Usil sexien tak , melele xa langganien bus , Iesu nggur kap xa uaen ba en , misa ni mi xil , e biteni bit , “ Uaen ak be reok xa ileh tengan muhur meulien ixo en , e isak ni hitxatien hu na Hi mei istal e ihe reitin .
42022021	“ ! E muteong ni nou ! Ngan xa imae ni nou nihe he moletin tesa xil di dotan del nou e anien ak taxeak .
42022022	Reitin mak , Nat Moletin imat ixoni ngan taxa Hi tehit xati ngamu . E isa pupu mi moletin xa be suse teni ! ”
42022023	Ma xil di lasis xil mun tang xa visi e xil ikila ipol ni rin ak .
42022024	Melele xa moletin xil na Iesu ladi tamu e von anien en , di langor mi xil mun usil visi e xil iaxa be eilep mili .
42022025	Ma Iesu biteni mi xil bit , “ Suv toto xil na moletin xil xa latakil ti Hi di lapisen xeihen nae mi ngan xil xa ladi pe he . E eilep xil mun nae di labit moletin xil lakes xil ni ‘ Eilep te Tutouen . ’
42022026	E rin xa namim , namak ti . E-e . Eilep tei e xamim ipol ni nenemien nan ihe tan ixoni horam maxoe tang . E ngan xa be suv ipol ni nenemien nan ihe tan ixoni moletin te polien tang .
42022027	? Visi iaxa be eilep , ngan xa dotan di ngganien , mu ngan xa di miseti anien ? Moletin xil vus lanemi labit ngan xa di dotan . E inou , nade vis xamim nanggoni ngan xa di miseti anien .
42022028	“ Xamim mutetel xat inou e sakpisien xil vus xa testal minou .
42022029	E texoni ngan taxa Tata teling xat nou tengan mei nihe suv toto tei , ma inou mun niling xat xamim muhe suv toto xil .
42022030	Melele nihe suv toto , nisa von totanen te merereen mi xamim vus , e ti muanien e ti mumun itel nou e voninok . E ti mulaxat vatimol xil tahal Isrel xa labe lu e le (12) e mulepis meulien nae xil . ”
42022031	Di , Iesu biteni mi Saemon Pita bitene , “ ! Saemon , Saemon uteong ni nou ! Temat tesis Hi tengan isak pis xamim vus , e Hi mae ni tengan ile kil neketen namim .
42022032	E inou nasis ve xouk Saemon tengan neketen nam navus relinguk ti . E melele xa uhiles meulien nam e neketen nam ixeih mun e nou , ma ututou ni neketen na tumali xil mei ixeih mu . ”
42022033	E Pita mitamea e biteni mini bitene , “ ! Suv , inou nabue xat nou tengan nihe nim te xeih itelak e nimat itelak ! ”
42022034	E Iesu bit rilomun ni mini bitene , “ Nabiteni minuk Pita , itiamu xa tuto ikora e makoe roroh tamu , xouk uhiteni ihe vatol xa otakil ti nou . ”
42022035	Di , Iesu misis moletin nan xil bitene , “ Melele xa natesil rerat xamim , tenatel xati ti neta vaxoni paos , ateli , mu sandel . ? Mutehe terume ni neta tova ? ” E labit rilomun ni labitene , “ E-e , neta tovuol . ”
42022036	Iesu biteni mi xil bitene , “ E taxeak , tei xa tiei te vaeen nan tovuol , ma ipos ni eising tova nan e ixal tova .
42022037	Nabiteni mi xamim , sepinien xa de Vanuvei na Hi imei ihe reitin xa bit , ‘ Lapol nggeih mini nggoni moletin xil xa di langgur xoteh rae xil . ' Naha xa latetisi , Hi ling xati xa mei ihe reitin e meulien navan . ”
42022038	Moletin nan xil labiteni mini labitene , “ ! Suv , pus ti mu ! Tiei lu te vaeen xiak . ” Ma Iesu bit rilomun ni bitene , “ ! Ei , pipin ! ”
42022039	Iesu be reling Serusalem e be Vathu te Urvatiei te Olip nggoni ngan taxa di pol vehakut ni , e moletin nan xil langgusili .
42022040	Melele xa laba laduxoh rute ak , Iesu biteni mi xil bitene , “ Mutit ni sisen tengan Hi namaen ni ti sakpisien xil namei e xamim . ”
42022041	Di , be reling xil be sotin vuteili , di mitingeiril be tan e di misis bitene ,
42022042	“ Tata , xosxa omae ni , hur rat longpangasien xa di bemei sangas ranou . E onapol ni ti naxoni ngan xa inou ieok bei ; upol ni ixoni ngan xouk kestang iem bei . ”
42022043	E masxaxa tei te ut nesao mei mistal mini e misak ni ven e nenemien nan xeih mu .
42022044	Del nenexoen te longpangasien , xi misis nggeih mu . Misak ni vetin nan xa mileh , mot be tan nggoni ra .
42022045	Melele xa Iesu misis bus , xi mea , ba rilomun visal moletin nan xil . E mikameti xa xil vus di lapat . Ve buol pupu vengan xa nenexoen di bas xil .
42022046	Ma Iesu biteni mi xil bitene , “ ? Veneh ma di mupat ? Mutamea , mutit ni sisen tengan Hi namaen ni ti sakpisien xil namei e xamim . ”
42022047	Melele xa Iesu di tamu misepin , Sudas xa be tei e lu e le (12) na Iesu bemei del tetit moletin tatei xil . Xi bemei visal Iesu tengan vapesum ni vin .
42022048	E Iesu biteni mini bitene , “ ? Sudas , xouk omae ni Nat Moletin nggo pesumen ? ”
42022049	Melele xa moletin na Iesu xil lapus naha xa di mistal , lasisi labitene , “ ? Suv , rakila ravae ni tiei te vaeen ? ”
42022050	Tei xil milat tiei tei e miseh xoteh vorang metu na moletin tei te polien na Vatixar na pris xil .
42022051	E Iesu biteni bit , “ ! Ei , pipin ! ” Di , mitang duxol moletin ak e pol ni vurangen bos rilomun .
42022052	Di , Iesu biteni mi Vat xil na pris xil , mereketeh xil te Nim Eo , del elda xil xa lamei tengan lital xati , bitene , “ ? Midep ma mumei del tiei te vaeen e homenda tengan mutal xat moletin tova te kanen ?
42022053	Vehakut nade visal xamim e Nim Eo , e mutasak pis ti tengan mutal xat nou . E taxeak be mesal namim , e melele te maluxoluken xa xeihen na Temat di pol . ”
42022054	Xil ladal xat Iesu e ladeli ba be nim ma Vatixar na pris xil . E Pita di mile xus e di dutou ni xil .
42022055	Melele xa laduxoh nim ak , lasahan upang tei di minggan e hilaep te vioh . Ma Pita ba mos del ngan xil xa di ladotan xorelisi .
42022056	Melele xa atou tei te polien pusi xa Pita dotan de visal upang , miketeh momal ba ni e biteni bit , “ Moletin ak mun tevituei tetel Iesu . ”
42022057	E Pita miluvosi bit , “ ! Atou , inou natakil ti moletin xai ! ”
42022058	Tave nousav ti , moletin tei pus kil Pita ma biteni mini bitene , “ ! Xouk mun obe tei e xil ! ” E Pita misep luvosi mun bitene , “ Ei , tiramue , tave nou ti . ”
42022059	Di , be nousav vuteili , tiramue sav mun misepin nggeih xati bit , “ ! Reitin mak ! Tiramue ak tevituei tetel Iesu , vengan xa sepinien nan nggoni ngan Kaleli xil tang . ”
42022060	E Pita biteni nggeih bit , “ ! E-e , natakil ti vari naha xa di obiteni iaxai ! ” Vatakes , melele xa di tamu misepin , tuto tei mikora .
42022061	E melele nen tak , suv Iesu biles , miketeh momal ba ni Pita , ma Pita minem rilomun ni naha xa suv tehiteni mini tehit , “ Itiamu xa tuto ikora e makoe roroh tamu , xouk uhiteni ihe vatol xa otakil ti nou . ”
42022062	Ma Pita ba e di midang vengan milonge misa pupu .
42022063	Mereketeh xil xa di laketeh xol Iesu lasep pepamen ni e di labas pangasi .
42022064	Labar xol meten e melele xa tei xil basi , lasisi labit , “ ? Xosxa obe provet tei , hit pisi , visi iaxa basuk ? ”
42022065	E laso sepinien hao mun xa misa ba ni .
42022066	Melele xa ut milan , elda xil , Vat xil na pris xil , del tisa xil te Rae xil na Mosis ba labe vituei e von kot en , e ladel Iesu mei misoh pe met xil .
42022067	Xil lasisi labitene , “ ? Hit pisi mi xamem , xouk iaxa obe Kristo xa Hi tehosei ? ” E xi bit rilomun ni mi xil bitene , “ Xosxa nihiteni mi xamim , ma munake reitin ti e nou .
42022068	E xosxa nisis xamim xa veneh ma mutaneket ti , ma musakras muvit kuhi minou .
42022069	E nihiteni imak , taxeak iha , Nat Moletin itotan e von xeihen e ri metu na Hi . ”
42022070	Ma xil vus lasisi labit , “ ? Xouk iaxa obit obe Nat Hi ? ” Ma Iesu bit rilomun ni mi xil bitene , “ Nggoni ngan taxa di mubiteni iaxai . ”
42022071	E xil labiteni labit , “ Veneh ma rilang ves moletin tova tengan isa sepinien iha xati ? Xir vus ralong sepinien tesa xil xa mistal nggo valongon e be an mun tang . ”
42023001	Eilep xil ngasen xa ladi kot en , lamea , e ladel Iesu ba misoh pe met Paelet , xa be Vat tahal Sudea .
42023002	Di , xil lasepin holu ba xat Iesu e pe met Paelet labitene , “ Xamem makameti xa moletin ak iaxa di miling nenemien xil xa misa mi mol Siu xil tengan laketeh vasa ni kavmen tahal Rom . Di misep xol xil bit linaxal takis ti nava ni Sisa e kavmen nan . E xi biteni mun bitene xi be Kristo xa Hi tehosei , xa be suv toto tei . ”
42023003	Ma Paelet misisi bitene , “ Midep ? ? Xouk iaxa obe suv toto na mol Siu xil ? ” E Iesu bit rilomun ni mini bitene , “ Nggoni ngan taxa obitene . ”
42023004	Di , Paelet biteni mi vat xil na pris xil del tetit moletin xil ak bitene , “ Natakamet ti rin tova xa misa vata xat moletin ak . ”
42023005	E xil lasel nggeih mu labitene , “ Pispisien nan misi pe tine moletin xil xa ladi e Sudea tengan lanem misa holu . Tepol kokot ni e provins tahal Kaleli , e taxeak bemei duxoh inggak . ”
42023006	Melele xa Paelet milonge mak , misis xil bitene , “ ? Moletin ak be ngan Kaleli ? ”
42023007	Ma melele xa labiteni mini labit Iesu be tahal Kaleli , e rute xa Suv Toto Herot di milaxati , xi misa rat Iesu ba mi Herot vengan xa xi mun tete Serusalem e melele nen ak .
42023008	E Herot besi xi pupu melele xa pus Iesu , vengan di telongeong ni . Be nousav pupu , xi di en tehei vapus ti . Xi di minemi bit ipus Iesu ipol ni merekel tova .
42023009	Ma Herot misis rovui Iesu ni rin xil holu , e Iesu dat votei .
42023010	Vat xil na pris xil del tisa xil te Rae xil na Mosis lamei e laso sepinien xil xa nggeih xat Iesu mi Herot .
42023011	Di , Herot del moletin nan xil te vaeen lasing xol Iesu ni kaliko tei xa bos nggoni suv toto tei , e lapol pepamen mini . Di , lasa rilomun ni be visal Paelet .
42023012	E melengien ak vari , Herot del Paelet mei lubos mi xalu ; e te tiamu ni ngan ak , di luteketeh tesa ni xalu .
42023013	Paelet mikes viton vat xil na pris xil , eilep xil del moletin sav xil .
42023014	Di , biteni mi xil bitene , “ Mutehur moletin ak temei visal nou e mutehit xi iaxa di teling nenemien tesa xil mi Siu xil tengan laketeh vasa ni kavmen tahal Rom . E taxeak , e pe metemim , napus vuol ni holesok xil xa xi di pol ni . E natakamet ti rin tova xa misa xa xamim mubit xi di pol ni .
42023015	E Herot mun takamet ti rin tova xa misa vata xati , mak iaxa xi misa rilomun ni bemei visal xir . Neta tovuol xa misa xa moletin ak pol ni tengan ha vamat ven .
42023016	Mak , ma moletin navan xil liha limeas pangasi , ti , nimae ni ha ven imase . [
42023017	Sangas ni Anien te Tavien xil ngasen , Paelet di mae ni vatxeih tei na Siu xil ba di ven mase ra nim te xeih nan . ]
42023018	Vatakes , vanut moletin ak lakei be nesao labitene , “ ! Has vin moletin xai ! ! mae ni Barabas ha ven imase ! ”
42023019	Barabas tehe nim te xeih vengan tehe vatit vaeen tei e hal Serusalem e tehas vin moletin tei e melele nen ak .
42023020	Paelet ien bei tengan vamaen ni Iesu ha ven vamase , ma biteni mi vanut moletin xil ak mun bit , “ ! Nimae ni ha ven imase ! ”
42023021	E xil lakei nggeih mu ba ni labit , “ ! Ti xati e eivave ! ! Ti xati e eivave ! ”
42023022	Paelet bit rilomun ni mi xil be vatol nen bit , “ ? Xi pol ni naha misa ? ! Natakamet ti neta tova xa xi pol ni tengan ha vamat ven ! Mak , ma moletin navan xil ha limeas pangasi , ti , nimae ni ha ven imase ! ”
42023023	E xil lakei nggeih pilei sung xa ha liti xat Iesu e eivave , lapol ni mak vuma ... xi mae ni .
42023024	Ma Paelet pol ni mi Iesu nggusil nenemien nae .
42023025	Misak ni , Paelet mae ni Barabas ba ven mase . E Iesu sung , ma xi mae ni ba tengan moletin nan xil liti xati e eivave ihusil naha xa vanut moletin ak iexil tehei .
42023026	Moletin te vaeen xil ladel Iesu laba , e labisu ni moletin tei tahal Saerin , di mikakao bemei vahe hal Serusalem , hisen Saemon . Ladal xati , e laling eivave na Iesu e vatuvun tengan ipoe ihusil xil .
42023027	Vanut moletin tei xa mahulong mun di langgusil Iesu laba , e rut atou xil di lamuis e di ladang .
42023028	E Iesu biles , keteh pus xil e biteni mi xil bitene , “ Atou xil tahal Serusalem , munates nou ti ! Mutes xamim itel horamue namim xil .
42023029	Melengien tesa xil di bemei xa moletin xil ti lihiteni lihitene , ' Ihos pupu mi atou xil xa labe lumalum : xil xa lataling ti mu horamue mu latatunat ni ti tuvava . '
42023030	E ti lihiteni mun mi vathu xil lihit , ' ! Tetu xat xamem ! ' e mi hu xil lihit , ' ! Soson xamem ! '
42023031	? Vengan xosxa holesok xil ak di mistal mak mi moletin tehos tei xa nggoni vatiei tei xa memeas tang , ma melele xa longpangasien imei , ia len moletin tesa xil xa langgoni vatiei xa nggoxu ? ”
42023032	E melele nen ak , di ladel moletin lu mun xa lutepol tesa luba tengan ha lihas vin xalu itela .
42023033	Melele xa laduxoh rute xa lakesi ni ‘ Valvat Moletin , ’ ladi xat Iesu del moletin tesa xalu ak e eivave tol . Tei de rin metu , e tei di rin meil .
42023034	Iesu biteni bit , “ ! Tata , unaketeh ti nasa ni xil ! Xil latakil ti naha xa di lapol ni . ” E moletin te vaeen xil laso tais tengan laseti eising nan e xil .
42023035	Moletin xil hao lasoh ladi , di laketeh . E eilep xil na mol Siu xil di lasep pepamen mini labitene , “ Xi miteh meulien e moletin sav xil . ! Bos ! ! E xosxa xi be Kristo reitin xa Hi tehosei , ma vasak pisi vateh meulien e xi tasen ! ”
42023036	Moletin te vaeen xil mun , di lasep pepamen mini . Labe visali , e lasa uaen xa mikon mini ,
42023037	e lakei ba ni labitene , “ ! Xosxa obit obe suv toto na mol Siu xil , teh meulien e xouk tasom ! ”
42023038	Di , laling tisen tei de ramut eivave nan xa bitene , “ Ngan ak be Suv Toto na Siu Xil . ”
42023039	Tei xalu xa lube moletin tesa xa lamurur ludi , misepin misa ba mi Iesu bitene , “ ! Xosxa xouk obe Kristo , uteh meulien e xouk itel xamel ! ”
42023040	E tei mun xalu misepin nggeih ba ni tua nan bitene , “ ? Midep , xouk ulum takan ni Hi ti ? Longpangasien naratel pipin tang .
42023041	E ralu , momal tang xa ralhur longpangasien ak vengan rupol misa , e xi tapol ni ti neta xa vasa . ”
42023042	Di , xi biteni mi Iesu bitene , “ Melele xa umei uhe suv toto e uhur xeihen nam , unem xat inou . ”
42023043	Ma Iesu bit rilomun ni mini bitene , “ Nabit xati minuk , xosali mak , utel xat nou ha ralti rute tei xa bos xa bos . ”
42023044	E piniae xati , ut biles bemei maluxoluk e dat mak duxoh tri klok mahis ,
42023045	vengan xa eai taxan ti mun . E melele nen ak , kaliko xa da xol ut eo e Nim Eo na Hi mesel hilaep .
42023046	Di , Iesu dak kes Hi bitene , “ ! Tata , naling meulien navan e hem . ” Biteni mak , di , mat .
42023047	Melele xa vat na moletin xil te vaeen pus naha xa mistal , xi pet rat his Hi ven e biteni bit , “ Reitin mak , moletin ak temal tevi . ”
42023048	Melele xa moletin xil xa lateti vituei lapus naha xa mistal , xil di latang vengan lalonge misa e ladilomun labe tim .
42023049	E ngan xil xa latekil kuh Iesu , del atou xil xa di latehusili e Kaleli latemei , lasoh ladi nga sotin vuteili , e di lapus holesok xil xa mistal .
42023050	Moletin tei da xa be moletin hos e sexien nan momal , hisen Siosep tahal Aramatea . E xi mun di datil melengien xa Hi imei istal ihe suv toto na moletin xil . E koten na vat xil na Siu xil , xi be tei e xil . E xi mun teta e melele xa latepol ni lingxatien nae xil xa lavas Iesu , e xi tenamae ti en .
42023051	
42023052	Xi be visal Paelet e misisi tengan vamae ni tiei na Iesu mini . Ma Paelet mae ni .
42023053	Di , ba po rat tiei na Iesu ra eivave bemei e tan , pis xole ni kaliko tei xa mieh . Di , poe ba , milingi de vangihat hu tei xa ladei ngamu da .
42023054	Be Fraede mahis , e Sabat bemei sangas xa Siu xil lasakras lapol en .
42023055	Atou xil xa di latehusil Iesu e latexo Kaleli latemei , xil langgusil Siosep e lapus vangihat . Lapus xat ut xa Siosep miling tiei na Iesu da en .
42023056	Di , ladilomun labe tim , e labue xat vokon e oel taxul maxoe en nae xil tengan ha lipeleini e tiei na Iesu . E langel e Sabat nggoni ngan Rae xil na Mosis tehit xati .
42024001	E Sande makoe roroh , atou xil labe vangihat . Laba del xat valit vokon e oel taxul maxoe en xil xa latevue xati tuei teti .
42024002	Laba lakameti xa vatihat xa dakoe xol puiteh te vangihat , ladivin rati tuei ,
42024003	ma labe vangite e latapus ti tiei na Suv Iesu .
42024004	Ma xil lasoh ladi e di lanexo e di lanem ves tiei na Iesu xa ba xave . Vatakes , rumali lu xa eising nalu mihinehin pupu mei lustal visal xil .
42024005	Uliatel mikan pupu e latingeiril e tan . E rumali xalu ak lubiteni mi xil lubitene , “ ? Veneh ma di mulang ni ngan xa meul e von maten ?
42024006	Xi tara ti ak , meul rilomun ngamu . ? Munem xat naha xa xi tehiteni mi xamim melele xa xi teta tamu e Kaleli ?
42024007	Xi tehitene xa limae ni Nat Moletin ihe he moletin tesa xil xa ha liti xati e eivave , e melengien tol nen , xi imeul rilomun ra maten . ”
42024008	Ma atou xil lanem rilomun ni sepinien nan xil .
42024009	Xil ladilomun ra vangihat e ba labit mese ni holesok xil vus mi moletin nan xil xa labe tei e le (11) del mosav xil mun .
42024010	Atou xil ak tehe Meri tahal Makdela , Soana , e Meri xa be nine Temis , del rut atou xil mun . E melele xa atou xil ak laba labit mese ni holesok xil ak mi eloheoh xil ,
42024011	xil lanemi labit tumulen na atou xil ak be luvosen tang , ma latake reitin ti e xil .
42024012	E Pita mitamea miloh be vangihat , misao be vangite , e pus kaliko xa tetakoe xol tiei na Iesu da tang , e tiei tovuol mun . Di , xi dilomun be tim e di minem ves naha xa mistal .
42024013	E melengien nen tak , moletin lu na Iesu di lukakao luba ve metimal tei xa hisen Emeas . Metimal ak be sotin mak , kilomita teni be tei e le (11) ra hal Serusalem .
42024014	Xalu di lutumul ni holesok xil vus xa testal .
42024015	Melele xa di tamu lutumul mak , Iesu dutou mei mos e xalu latoba .
42024016	E Hi misikoe xol nenemien nalu , ma lutale kil ti .
42024017	Iesu biteni mi xalu bitene , “ ? Xamil di mutumul ni naha e suse namil ? ” Xalu lusoh kat , e valnao xalu be tan .
42024018	Tei e xalu xa hisen Kleopas misis Iesu bitene , “ ? Xouk omei rohon tang e Serusalem iaxa otakil ti holesok xil xa testal en e melengien vahis xa mitavi ? ”
42024019	Iesu misis xalu bit , “ ? Naha xil vari ? ” E xalu lubit rilomun ni mini lubitene , “ Holesok xil xa testal mi Iesu ngan Nasaret . Moletin ak tehe provet tei na Hi xa tesepin e tepol tetel xeihen . Hi tetel xati e moletin xil mun latemerere ni .
42024020	E vat xil na pris xil del eilep xil na Siu xil lamae ni ba tengan ha vamat , ma moletin te vaeen xil ba lateti xati e eivave .
42024021	E xamem di matenesi matehit xi iaxa ileh rerat mol Isrel ha vexil imase . E neta tei mun , xosali be melengien tol ngamu da xol holesok xil xa testal .
42024022	E makoe roroh tamu , rut atou xil xa latemos e xamem latehe vangihat man e latetumul ni neta xa misak ni xamem mamesep .
42024023	Xil latetilomun latemei latehit mese ni mi xamem xa lattapus ti tiei na Iesu . E latehiteni xa latepus masxaxa lu lutestal mi xil xa mei lutehiteni mi xil lutehitene Iesu meul rilomun .
42024024	E rut xamem latehe vangihat e latkameti xa holesok xil vus momal tehusil naha xa atou xil ak latehiteni . E tiei nan lattapus ti . ”
42024025	E Iesu biteni mi xalu bitene , “ ! Xamim mube varu ! ! Muraru pupu tengan muneket e holesok xil xa provet xil latehiteni !
42024026	Xil latehitene xa itiamu , Kristo ha mak ilong pangas xi . Ti , ha ihur his xa mahulong e ut te merereen . ”
42024027	Di , Iesu bit kil holesok xil vus e Vanuvei na Hi xa misep usil xi . Misep kokot ni nggo tisen xil na Mosis mei duxoh ngan xil xa provet xil latetisi .
42024028	Melele xa latemei sangas visal metimal tahal Emeas , Iesu bit ha ihur sal ni suse iha .
42024029	E xalu luke xati lubit , “ Uta tamu visal xamel , meteneai ba tu xiak , navehi ut imaluxoluk . ” Ma xi be xatel latodi .
42024030	E melele xa xi dotan tengan vanien vatel xalu , nggur beret , memes Hi ven , di bul pasi e misa ni mi xalu .
42024031	Di , nenemien nalu miluv e lupus kila xa xi be Iesu . E vatakes , xi mikesae ra xalu .
42024032	E xalu lusepin ni mi xalu mun tang lubitene , “ ! Xi vari tang xiak ! Melele xa xi di tamu e tehit kil sepinien xil xa di Vanuvei na Hi mi ralu , e tineralu , ruthesi ralu pupu . ”
42024033	Ma vatakes , lutamea ludilomun lube Serusalem . Melele xa luduxoh Serusalem , lukamet moletin na Iesu xil xa labe tei e le (11) ladi vituei del rute ngan xil mun .
42024034	E xil labiteni mi xalu labitene , “ ! Be reitin ! ! Suv Iesu temeul rilomun ra maten , mei testal ni Saemon Pita ! ”
42024035	Di , moletin xalu ak sung lusep kil naha xa testal mi xalu e suse . Di , lubiteni mun xa melele Iesu tevul pas beret , lutele kila .
42024036	Melele xa rumali lu di tamu lusep usil holesok xil ak mi xil , Iesu vari mei misoh e hilaep te xil e biteni mi xil bitene , “ Tomat iti mi xamim . ”
42024037	E xil lamesep pupu e ulixil mikan ni . Lanemi labit lapus temat tei .
42024038	E xi biteni mi xil bitene , “ ? Veneh ma di tamu munem mele ? ? E veneh ma munake reitin ti xa inou vari tang xiak ?
42024039	Muketeh mupus kaeheok xalu e tavaleok xalu . Inou mak xiak . Mutang mei mutuxol nou , ma muteong kila xa husi e siuk da , vengan xa temat , husi e sin tovuol . ”
42024040	E melele xa biteni mak , pisen kaehen del tavalen xalu mi xil .
42024041	Neta sav xa lapolu e sien , xil di tamu lanem usil holesok xil ak e latake reitin ti mu en . Ma xi misis xil bitene , “ ? Anien ti dit ak tengan nama ni ? ”
42024042	Ma xil lasa rut meseo tei xa meses mini .
42024043	Di , ngguri e ngga ni pe met xil .
42024044	Di , biteni mi xil bitene , “ Ngan ak natehiteni mi xamim melele xa nateti tamu visal xamim . Holesok xil vus xa testal minou , temei tengan ipol ni naha xa latetisi e Vanuvei Matu na Hi mei ihe reitin . ”
42024045	Di , milal nenemien nae tengan lalong kil sepinien xil xa di Vanuvei na Hi .
42024046	E biteni mi xil bitene , “ Ngan ak be sepinien xa de Vanuvei na Hi ; Kristo xa Hi tehosei ha ilong pangas xi , e ha imat . E melengien tol nen , xi imeul rilomun .
42024047	Di , e hisen , moletin xil ti lisetu ni xa melele xa moletin ihiles ra tesaen nan , Hi iketeh ihos ni . Sepinien ak iha itiamu mi moletin xil tahal Serusalem , ti , ikapis ut ngasen e ut etan .
42024048	Xamim xa mupus holesok xil ak , ha ti muhithiteni mi mosav xil .
42024049	! Muteong ! Inou nisa Ninin Eo xa Hi Tamer tehit xati tehit isa ni mi xamim . Mak , ma xamim muha , mutatili e Serusalem ituxoh melele xa xeihen na Hi imei iti mi xamim . ”
42024050	Di , Iesu del moletin nan xil labe reling Serusalem e labe Betani . E rute ak , misa hen be nesao e duxol xat xil .
42024051	Melele xa di tamu mipol ni mak , Hi nggur rati be reling xil be ut nesao .
42024052	Ma xil lapet rat hisen . Di , ladilomun labe Serusalem e lapolu ni sien .
42024053	E vehakut , di labe Nim Eo e di lasa memesien ba mi Hi .
44001001	Toxoli Teopolis , Nadis vanuvei ak bat minuk . Vanuvei xa natetisi tehat minuk tetiamu , natehit usil holesok xil xa Iesu di tepol ni e di tepispisi ni e melele xa tepol kokot ni polien nan xil
44001002	be duxoh melengien xa Hi tehur rati tehe ut nesao . E tetiamu ni ngan xa Hi tehur rati , Iesu tepispisi mi xil texo xeihen na Ninin Eo mi moletin xil xa tehosei xil mei latehe eloheoh nan .
44001003	Melele xa Iesu tehur longpangasien nan e temat , melengien hanutap lu (40) xi testal mi xil e suse holu xa tepisen ni xa xi temeul rilomun reitin . Xil latepusi , e xi tesepin mi xil usil suse xa Hi mei ihe suv toto na moletin xil en .
44001004	E melele xa Iesu teti tamu tetel moletin nan xil , tesel xat xil ni sepinien ak tehit , “ Munahe reling Serusalem ti mu , e mutatil sanien te Ninin Eo xa natehiteni mi xamim xa tata navan tehit xati xa isa ni mi xamim .
44001005	Reitin , tetiamu Sion teterir ni moletin xil e oei tang , e navehi ti , Hi iterir ni xamim e Ninin Eo . ”
44001006	Di , e melengien tei mun , eloheoh xil mei labe vituei del Iesu e lasisi labit , “ ? Suv , taxeak , melengien momal tengan mei ove suv toto na mol-Isrel xil vaxoni Suv Toto Deved tetiamu , mu tamal ti mu ? ”
44001007	E Iesu biteni mi xil bitene , “ Melengien ak , Tata kestang nggur xeihen tengan ihosei . Tave tengan ti xa xamim mukila .
44001008	Xamim mukil ngan ak kestang , melele xa Ninin Eo imei e xamim , mupolu ni xeihen . Ma ti musep usil nou e hal Serusalem , e ut xil xa di provins tahal Sudea , e provins tahal Sameria , e ut sav xil mun iha ihur vuol ni ut etan . ”
44001009	Melele xa bit sepinien ak bus e xil dit tamu lapusi , Hi nggur rat Iesu be ut nesao , e momah tei mei da xole .
44001010	E melele xa di tamu laketeh be tilang hat , vatakes , moletin lu xa lusing mieh lusoh visal xil .
44001011	E lubiteni mi xil lubitene , “ ! Ei , mol-Kaleli xil ! ? Veneh ma di musoh e di muketeh be nesao ? Iesu xa Hi nggur rati reling xamim tengan vahe ut nesao , xi mun tang itilomun imei ixoni ngan taxa di mupusi be ut nesao iaxai . ”
44001012	Di , eloheoh xil labe reling Vathu te Urvatiei te Olip , ladilomun labe Serusalem xa tave sotin ti .
44001013	Melele xa laduxoh taon , labe nim tei e labe von toen nen tei mun xa de nesao . Moletin xil ak tehe Pita , Sion , Temis e Andriu ; Pilip e Tomas ; Batalomiu e Matiu ; Temis (xa be nat Alveas) , Saemon (xa tevae teha xat kavmen tahal Rom tetiamu) , e Sudas (nat Temis) .
44001014	Vehakut , xil mei di lasis vituei , e tetit atou tei lamei lamos del xil . E tua na Iesu xil mun , del ninen , Meri , mei lamos del eloheoh xil ak .
44001015	Melengien vahis mei mitavi , moletin xil vus xa di laneket e Iesu mei labe vituei . Xil vus sangas laduxoh handred tei e hanutap tei (120). Di , Pita mitamea misoh e misepin mi xil bitene ,
44001016	“ Toxoli e hinoxoli xil , Vanuvei na Hi mei mistal be reitin usil Sudas . Ninin Eo tepol ni Suv Toto Deved teke mese ni xa Sudas ileh moletin xil mei lital xat Iesu .
44001017	Sudas tehe tei e xir xa Iesu tehosei , e xi mun tepol texoni xir . ”
44001018	(Vatu xa Sudas tehuri ve sexien tesa xa tepol ni , xi texal rat tan tahalu ni . E tan nen tak , xi mot en , e vangen mesel e tinen xil mistal .
44001019	Moletin xil vus xa ladi Serusalem latelongeong ni , ma nggo sepinien nae lakes rute ak ni , ' Akeldama , ' xa koute teni bit , ' Tan te Ra.')
44001020	E Pita biteni mun bitene , “ E Suv Toto Deved biteni e Sam tei bit , ' Hi Suv , upol ni nim man mei ihe hon tang , e moletin itovuol iti itilomun en . '  Misepin ni mun bit , ' Bos xa moletin tova ixolesi e ihur von nen . '
44001021	“ Mak , ma moletin tova mei imos e xamem , tei xa tehusil xamem tetiamu e melele xil ngasen xa Suv Iesu di tekakao tetel xamem .
44001022	Tei xa teta tetel xir e melele xa Sion di tekas moletin xil , mei duxoh melengien xa Hi tehur rat Iesu tehe ut nesao . Rihosei tei e xil vari mei ihur polien itel xamem e ti ihit rati mi mosav xil xa tepus Iesu temeul rilomun ra maten reitin . ”
44001023	Ma xil labosei moletin lu : Siosep Barsabas (xa hisen tei mun be Sastas) e Matias .
44001024	Di , lasis mi Hi labitene , “ Suv , xouk okil nenemien na moletin xil vus , ma upisen ni mi xamem xa visi e xalu ak iaxa otehosei
44001025	tengan mei ipol ixoni eloheoh nam . ? Visi e xalu ihur xoles von Sudas , xa telingi tengan ninin nan iha ihe voninen xati ? ”
44001026	Di , tei e eloheoh xil milihi pepa tei xa his Matias da en . Misak ni Matias vari iaxa mos e eloheoh xil xa latehe tei e le sav (11).
44002001	Melele xa melengien te anien xa lakesi ni ' Pentekos ' bemei , moletin xil vus xa laneket e Iesu lamei ladi vituei e nim tei .
44002002	Vatakes , lalong tangalen tei nggo ut nesao bemei nggoni votiang tei xa mu nggeih . Tangalen ak mise sen nim xa ladotan ladi en .
44002003	Di , neta tei mistal e nim ak xa pili nggoni upang , e mitasil ba misoh e vat xil kekes .
44002004	Xil vus mei lapolu ni Ninin Eo , e misa xeihen mi xil misak ni xil di lasepin nggo sepinien sav xil xa tave nae xati ti .
44002005	E melele nen ak , Siu xil xa neketen nae nggeih e Hi latexo kantri xil ngasen e ut etan lamei e Serusalem tengan lamot mi Hi e melengien te Pentekos .
44002006	Melele xa moletin xil ak lalong tangalen ak , holu lamei vituei e rute ak . E melele xa lalong sepinien nae xati xil xa nggo ngan xil xa laneket e Iesu , latemanin ni .
44002007	Xil lamesep pupu e lasis xil labitene , “ ! Ei , moletin xil xa di lasepin iaxai , xil vus labe ngan Kaleli xil tang !
44002008	? Midep ma ralong xil di lasepin nggo sepinien nar xati xil ?
44002009	Xir rabe ngan Partia , Midia , e Ilam ; ngan Mesopotemia , Sudea e Kapadosia ; ngan Pontas e Esia ;
44002010	ngan Prikia e Pampilia ; ngan Isip e rin xil xa be Libia sangas visal Saerin . Rute ngan xir langgo Rom , ngan xil labe Siu xati , e rute sav ngan xil xa langgusil xat Rae na Siu xil .
44002011	E rute xir mun labe ngan Krit e Arebia . ! E tave ti neta xa ranggo ut sav xil holu , e xir vus di ralong xil di lasepin e sepinien nar xati xil nggusil holesok xil xa tellep pupu xa Hi di tepol ni ! ”
44002012	Xil vus latemanin e lanem tova tang . Ma lasis pilei xil mun labitene , “ ? Netak , koute teni midep ? ”
44002013	E rute xil lasep pepamen ni ngan xil xa laneket e Iesu labitene , “ ! Moletin xil xai lamun tova tang ! ”
44002014	Di , Pita misoh del eloheoh sav xil xa labe tei e le (11) e mikei nggeih ba ni vanut moletin xil ak bitene , “ Xir xa rabe Siu , e xamim vus xa mudi e Serusalem , muteong ni nou e nihit koute te netak mi xamim .
44002015	Moletin xil ak latamun ti vaxoni ngan xa di munemi . Taxeak be naen klok makoe tang .
44002016	E-e , naha xa mupusi nggoni ngan taxa provet Soel teke mese ni tetiamu tehit ,
44002017	' Hi biteni bit , ' E melengien xil xa sangas ni Vongkor , inou nisa Ninin Eo navan mi moletin xil ngasen . Horamue e atuli namim xil ti like mese ni sepinien navan . Horam maxoe xil ti lipus hisit metuveen melele xa latapat ti , e momatu namim xil ti lipus kil neta mun ixo metuveen melele xa lapat .
44002018	E melengien xil ak , inou niteh rat Ninin Eo navan mi moletin navan xil vus ituxoh tiramue e atou xil mun xa labe slev tang . Xil mun , ti like mese ni sepinien navan xil .
44002019	Inou nipol ni holesok xil xa tellep listal e tilang hat , e nipisen xeihen navan e ut etan . E ut etan , nipol ni holesok xil listal ixoni melele te vaeen : ra ileh , upang e eas ituvan ut ngasen .
44002020	E tilang hat , meteneai mei imaluxoluk , e aveti imei ipili ixoni ra . Melele xa lipus holesok xil ak ivus , melengien na Hi Suv xa mahulong pupu mei istal xa mei ilepis moletin xil vus .
44002021	E ngan xil xa litak kes nou ve tutouen , inou niteh meulien e xil . '
44002022	“ ! Toxoli xil tahal Isrel , muteong ni sepinien xil ak ! Melele xa Iesu tahal Nasaret teti tamu mi xamim , Hi tepisen ni tememese tang mi xamim xa xi iaxa tehosei . Xamim mukil xa Hi tehosei vengan xa misa xeihen mini tengan ti ipol ni merekel xil e holesok sav xil xa tellep pe valnaomi xa misak ni mutemanin .
44002023	Nggusil lingxatien nan , Hi xa mikil holesok xil ngasen xa mistal teling Iesu pe hemim . E xamim , mutehasi temat melele xa mutesi petine moletin xil xa latahusil ti Rae xil na Hi tengan ha liti xati ite eivave .
44002024	Di , Hi tepol ni temea rilomun ra maten tengan naxulehi ti nate pangasien teni . Vengan xeihen te maten misakras vahur xati .
44002025	Ngan ak nggoni ngan xa Suv Toto Deved tesep usil Iesu tetiamu tehit , ' Vehakut , napus Hi Suv de riuk metu . De sangas visal nou , ma inou , leok tamulul ti .
44002026	Mak , ma inou tinok memaal , nasa memesien ba mini . E naling nenesien navan tengan isikoe xol tiei navan .
44002027	Reitin , nakila xa namaen ninin navan ti nate von maten . Namae ni ti tiei na moletin eo nan navolel ti e vul .
44002028	Xi pisen suse xa nimeul ixo en . Nihesi nou vehakut , vengan xa de sangas visal nou . ' ”
44002029	Pita biteni mun mi xil bitene , “ Toxoli xil , inou nihiteni imal tang mi xamim usil avu nar , Deved : xi temat , e latetihin ni e von tehinen nan xa da tak duxoh xosali .
44002030	Rakila xa xi tehe provet tei . Xi tekila xa Hi tepol ni hitxatien tei te xeih mini xa ipol ni vatimol tei nan mei ihur voninen , ihe Suv Toto .
44002031	Suv Toto Deved pus kil naha xa Hi ipol ni e melengien xil xa ti imei . Ma misep usil mea rilomunen na Kristo melele xa tehiteni tehit , ' Hi naling xi ti nate von maten , e namaen ni ti tiei nan navolel ti e vul . '
44002032	Hi tepol ni Iesu temea rilomun ra maten , e xamem vus matepusi .
44002033	Hi tepet rati tehe ut nesao ba de rin metu , e Tamen tesa Ninin Eo mini nggoni ngan taxa tehit xati . Taxeak , naha xa mupusi e mulonge be Ninin Eo nen tak xa xi misa ni mi xamem .
44002034	Rakila xa tenave Suv Toto Deved ti iaxa tehe ut nesao . E xi vari tang tesepin usil Kristo melele xa tehit , ' Hi Suv biteni mi Suv navan bitene , “ Utotan e riuk metu ,
44002035	ituxoh melele xa niling ngan xil xa laketeh misa ni xouk liti pe hem . ”
44002036	“ ! Misak ni , moletin xil vus tahal Isrel ti likil kuhi mak xa Iesu , xi iaxa Hi pol ni be Kristo e be Suv nar , xi vari muteti xati e eivave ! ”
44002037	Melele xa moletin xil lalong sepinien ak , iexil bon e tine muis . Ma lasis Pita del eloheoh sav xil mun labitene , “ ? Tua xil , xamem mupol ni itep ? ”
44002038	Ma Pita biteni mi xil bitene , “ Xamim kekes muhiles ra tesaen xil namim e mumae ni xamem muterir ni xamim e oei e his Iesu Kristo . Mak , ma Hi ileh rerat tesaen xil namim e iketeh ihos mun ni xamim . Ma isa Ninin Eo ihe sanien tei nan mi xamim .
44002039	Mupol ni imak vengan xa Hi tepol ni hitxatien ak mi xamim e mi horamue namim xil ; e mi ngan xil vus xa ladi sotin . Hi Suv tehit xati xa isa Ninin Eo nan mi xil ngasen xa xi ikes xil limei lihe moletin nan xil . ”
44002040	Pita misel xat xil nggeih ni sepinien sav xil mun . Xi di dak kes xil bitene , “ ! Musis Hi iteh meulien e xamim ra longpangasien xa isa ni imei mi moletin tesa xil te xosali ak ! ”
44002041	Di , moletin xil holu lake reitin e sepinien nan , ma lamae ni eloheoh xil laterir ni xil e oei . E melengien nen ak , moletin xil laduxoh taosen tol (3000) mei lamos del ngan xil xa laneket e Iesu .
44002042	E melengien xil ngasen , moletin xil ak di langgusil xat sexien xil ak : lamei vituei , lateong xat naha xa eloheoh xil di lapispisi ni mi xil , laseti anien mi xil , langgur Anien Eo na Suv , e di lasis .
44002043	Melengien xil hau tetavi , Hi di tepol ni merekel xil e sexien xil holu xa tellep texo he eloheoh xil . Tesak ni moletin xil vus latetemanin ni , e latemerere ni Hi .
44002044	Ngan xil vus xa lateneket e Iesu , latexulehi mei di latehe vituei , e di lateso viton holesok nae xil tengan ti litutou ni ti e xil xa latehe tamure ni neta ngan .
44002045	Tesak ni rute ngan xil latepos ni tan nae mu rut holesok nae xil , e latesa vatu teni ba tetutou ni ngan xil xa latehe tamure ni neta .
44002046	Melengien xil ngasen , mei lateti vituei e vioh te Nim Eo na Hi e di lateanien vituei e tim sae xil . Latepol tetel memaalen e tetel tinae hos .
44002047	Di latepet rat Hi , e moletin xil vus di latemerere ni xil . E vehakut , Suv Iesu di tesak ni moletin hao mei latemos e xil e lateneket en , e xi di teteh meulien e xil .
44003001	Vatei , e tri klok mahis xa be melele te sisen na Siu xil , Pita xal Sion lube Nim Eo na Hi tengan lalosis .
44003002	E melele nen ak , rut moletin xil lapo tua tei nae xa latepesi , e len tekali vari , e lalingi sangas ni puiteh te vioh te Nim Eo xa lakesi ni ' Puiteh xa Bos ' . Melengien xil ngasen di lapoe ba di lalingi e rute ak tengan ti varam ni vatu mi moletin xil xa di lamei e Nim Eo .
44003003	Melele xa xi pus Pita xal Sion lumei sangas tengan lalohe nim , miram ni xalu tengan lalosa neta tova mini .
44003004	Xalu luketeh momal ba ni , e Pita biteni mini bitene , “ ! Keteh pus xamel ! ”
44003005	Ma xi miketeh pus xalu e minemi bit ti ihur neta tova ra xalu .
44003006	E Pita biteni mini bitene , “ Vatu navan tovuol vari , e naha xa nangguri , nisa ni minuk . ! E his Iesu Kristo tahal Nasaret , tamea ! ! Kakao ! ”
44003007	Di , dal xat hen metu e dutou ni mitamea misoh . Vatakes , len xalu momal e mei nggeih .
44003008	Xi butahut be nesao , misoh e di mikakao . Di , be xatel latbe vioh te Nim Eo na Hi . E inggak mun , xi di mikakao , di butahut , e di pet rat his Hi .
44003009	E melele xa moletin xil lapusi xa di mikakao e di pet rat his Hi mak ,
44003010	lapus kila xa xi be hoeo taxa di tetotan vehakut tete vis ' Puiteh xa Bos , ' e di teram mi moletin xil . Xil vus lamesep e latemanin ni naha xa mistal mini .
44003011	Melele xa moletin ak di tamu maheah xat Pita xal Sion , moletin xil vus latemanin e di labesi xil . Laloh lamei visal xatel e rute ak xa lakesi ni ' Horao ma Suv Toto Solomon . '
44003012	Melele xa Pita pus moletin xil ak , xi biteni mi xil bitene , “ ? Toxoli xil tahal Isrel , veneh ma mumesep ? ? Veneh ma di mupus xamel mak ? ? Munemi mubit moletin ak mikakao nggo xeihen namel tang , mu vengan xa sexien namel momal pe met Hi ? ! E-e !
44003013	Xi xa be Hi na Ebraham , Hi na Aesak , Hi na Siakop , e Hi na avu nar xil , xi vari iaxa pet rat hisen Iesu be ut nesao , xi xa be moletin te polien nan . E xamim , mutesi ni pe met Paelet e mutelingi tehe hen tengan vahasi vamat . Xi bit vamae ni ha ven vamase , e xamim mutamae ni ti .
44003014	Xi xa be moletin eo xa bos mutesi ni , e mutesis Paelet sung tengan vamae ni moletin tei xa di bas vin moletin xil mei ven vamase .
44003015	Xamim mutepol ni ngan xa be Vatit Meulien temat , e Hi tepol ni temeul rilomun ra maten . Xamel matepusi , e taxeak di masep mese ni mi xamim .
44003016	Xeihen te his Iesu misak ni moletin xa len tekali xiak bemei bos . Naha xa mupusi mistal nggo neketen e his Iesu Kristo . Xi vari tang iaxa pol ni moletin ak milonge bos pe metemim .
44003017	“ Tua navan xil , nakila xa naha xa xamim tetel vat namim xil mutepol ni mi Iesu , mutepol ni vengan xa mutenakil ti .
44003018	E suse ak , Hi tepol ni lingxatien nan mei testal tehe reitin . Vengan xa tetiamu , texo provet xil nan , Hi teke mese ni xa Kristo nan mei ilong pangas xi .
44003019	Mak , ma iemim isae ve tesaen xil namim e muhiles meulien namim . Mumei visal Hi tengan iketeh ihos mun mi xamim ,
44003020	ipol ni sien iti e meulien namim , e isa rilomun ni ngan xa tehosei tengan vateh meulien e xamim , Iesu Kristo .
44003021	Xi ixulehi itat ut nesao ha vuma ... Hi ipol ni holesok xil vus imei ihe neta hu . Ixoni naha xa Hi tehit xati tetiamu texo provet eo nan xil .
44003022	Texoni ngan Mosis tehiteni tehitene , ' Hi xa be Suv namim ipet rat tei e xamim imei ihe provet tei ixoni nou . Muteong xat holesok xil ngasen xa xi ihiteni mi xamim .
44003023	E xosxa ti e xamim linateong xat provet ak ti , ma Hi isil rerat xil ra moletin nan xil e ihas xil lilel . ' ”
44003024	E Pita biteni mun mi xil bitene , “ Reitin mak , provet Samuel del provet xil xa latemei tetutou ni , xil vus lateke mese ni holesok xil xa di mistal taxeak .
44003025	Xir del provet xil ak , rabe mol-Isrel xil , ma hitxatien xa nggeih xa Hi tepol ni tetel xil be nar vus . Nggoni ngan Hi tehit xati mi Ebraham tehitene , ' Ixo vatimol nam xil , inou nituxol xat moletin xil ngasen te ut etan . '
44003026	Mak , ma melele xa Hi tesa moletin nan temei , tesa ni mi xir tetiamu . Bit vatuxol xat xir melele xa isak ni xir rihiles meulien nar ra sexien tesa xil nar . ”
44004001	Melele xa Pita xal Sion di tamu lusepin mi moletin xil , rut pris xil mei lastal , del mereketeh xil te Nim Eo , del Satusi xil mun .
44004002	Iexil mikat vengan xa eloheoh xalu ak di lupispisi mi moletin xil xa likila limeul rilomun ra maten ixoni Iesu .
44004003	Ma xil ladal xat xalu e laling xalu e nim te xeih ba duxoh melengien sav vengan xa be mahis tuei .
44004004	E moletin holu xa lalong sepinien nalu , lake reitin en . Misak ni , xil xa laneket e Iesu sangas laduxoh taosen lim (5000).
44004005	E maxoe nen , vat xil na Siu xil , elda xil , del tisa xil te Rae xil na Mosis lamei vituei e Serusalem .
44004006	Xil ladotan del Anas xa be Vatixar na pris xil ; e eilep sav xil xa lastal langgo vatimol nan nggoni Kaeapas , Sion , e Aleksanda .
44004007	Xil ladel Pita xal Sion mei lusoh pe met xil , e lasis xalu labitene , “ ? Neta xa mupol ni , munggur xeihen teni nggo xave ? ? Mupol ni netak e his visi ? ”
44004008	Di , Ninin Eo mei polu e Pita , ma bit rilomun ni mi xil bitene , “ Vat xil e elda xil na Siu xil ,
44004009	xosali , mudel xamel tengan musis xamel ve sexien hos xa mapol ni mi moletin xa len tekali . Mubit mukil ti xa xi telonge tehos tetep .
44004010	Mak , ma malsep kila mi xamim , itel moletin xil ngasen tahal Isrel imak : nggo xeihen te his Iesu Kristo tahal Nasaret , moletin ak len bos e mea misoh pe met xamim . Iesu ak iaxa xamim muteti xati e eivave teha temat , e Hi tepol ni temea rilomun ra maten .
44004011	Iesu be ngan xa Vanuvei na Hi di tesep usili tehit , ' Hat tei xa lapol ni nim ni , xa moletin xil te polien labit misa e laso ni ba , xi vari bemei bos mak mu mili hat tesav xil . '
44004012	Iesu kestang mikila iteh meulien e xir . E ut etan ak , his moletin sav tovuol mun xa Hi misa ni tengan mei vateh meulien e xir . ”
44004013	Melele xa vat xil te Kaonsel lalong Pita xal Sion lusepin bos mak , latemanin ni xalu . Tave ti neta xa lutasukul kuhi ti , ulixalu takan ti . E xil lapus kila mun xa xalu di lutehusil Iesu .
44004014	E lasakras lasep sisil xalu , vengan lapusi xa moletin xa len mei bos di tamu misoh del xalu .
44004015	Ma xil lasil rat xatel latbe hale vuteili . Melele xa latoba , xil di lasep tetavoe ve rin xa be natel mi xil mun tang
44004016	labit , “ ? Ripol ni itep mi xalu ? Moletin xil vus e Serusalem lakila xa xalu ak lupol ni merekel tei xa eilep pupu . Rasakras raviteni ravit tave reitin ti .
44004017	Xosxa rabit moletin xil linalongeong ni ti usil merekel ak , ma rike xat xalu tengan lalnasepin ti mun mi moletin xil usil Iesu . ”
44004018	Di , lakes rilomun ni xalu lumei nim , e lake xat xalu nggeih tengan lalnasepin ti e lalnapispisi ti mun mi moletin xil usil Iesu .
44004019	E Pita xal Sion lubit rilomun ni mi xil lubitene , “ Xamim muhit naha xa momal pe met Hi . ? Xamel maliteong xat xamim , mu Hi ? ! Muhiteni !
44004020	Vengan xa xamem masakras mavit manasepin ti ve neta xa mapusi e malonge . ”
44004021	Ma vat xil te Kaonsel lake xat xalu nggeih rilomun e lamae ni xalu be vexalu mase . Xil lasakras lasa pangasien mi xalu vengan xa moletin xil vus di lapet rat his Hi ve naha xa testal .
44004022	Moletin xil lakila xa naha xa testal be merekel vengan moletin xa len tekali e temei tehos rilomun , huram nan mitavi e hanutap lu (40).
44004023	Melele xa vat xil te Kaonsel lamae ni Pita xal Sion ba vexalu mase , ludilomun ba lupus timue nalu xil xa laneket e Iesu . E melele xa lupus xil , lubit mese ni mi xil sepinien xil xa vat xil na pris xil , del elda xil latehiteni mi xalu .
44004024	E melele xa lalonge , xil vus lasis vituei ba mi Hi labitene , “ Hi Suv , xouk xa opol ni ut nesao , ut etan , tas , e holesok xil vus xa ladi en ;
44004025	nggo xeihen te Ninin Eo , xouk otesepin texo avu namem Deved xa tehe moletin te polien nam xa otehit , ' ? Veneh ma ngan xil xa latave Siu ti di iexil mikat ? ? Veneh ma moletin xil di lapol ni lingxatien xil xa mei be neta sav tang ?
44004026	Suv toto xil te ut etan di labue xat xil ve vaeen , e vat xil lamei vituei tengan livae mi Hi Suv e mi Kristo nan xa xi tehosei . '
44004027	Reitin mak , Suv Toto Herot e Pontias Paelet mei lutevituei e Serusalem tetel ngan xil xa latave Siu ti e Siu xil tengan lavae mi Iesu , xa be moletin te polien nam xa be eo .
44004028	Naha xa lapol ni mi Iesu tehusil naha xa xouk oteling xati tuei texo xeihen nam otehit mei istal .
44004029	Hi Suv , taxeak , ulong kil sepinien xil nae xa labiteni ba xat xamem , moletin te polien nam xil . Uhur rat ulikanen ihe reling xamem tengan mukila musa sepinien nam itel xeihen .
44004030	Usa xeihen nam mi xamem li tengan mukila mutal rerat moletin xil ra meseien nae , e mupol ni merekel e holesok sav xil xa tellep ixo his Iesu xa be moletin te polien nam xa be eo . ”
44004031	Melele xa lasis bus , nim xa ladi en mulul . E xil vus lapolu ni Ninin Eo , e ba di lasetu ni sepinien na Hi del xeihen , e uli takan ti .
44004032	Vanut moletin xil xa laneket e Iesu ladi vituei bos e nenemien nae be tei takes . Tovuol e xil vahe hokan ni neta ngan , xil vus lamae ni holesok nae xil tengan itutou ni mosav ni .
44004033	Del xeihen na Ninin Eo , eloheoh xil di labit usil mea rilomunen na Iesu . E Hi di duxol xat xil ni holesok xil ngasen .
44004034	Xil latave tamure ni ti neta , vengan xa vateinga , ngan xil xa tan nae e nim mae di , lapos ni . Di , langgur vatu nen
44004035	e lasa ni ba ni eloheoh xil . Di , laseti vatu xil ak ba dutou ni ngan xil xa nae tovuol .
44004036	Mak , ma moletin tei teta , hisen Siosep tahal Saepras . Xi nggo vatimol na Livae . Ve sexien hos nan , eloheoh xil laling xoles hisen be ' Banabas ' xa koute teni be ' moletin xa di pet rat nenemien na mosav xil . '
44004037	E melele nen tak , xi pos ni tan tei nan e misa vatu nen ba ni eloheoh xil .
44005001	Moletin tei mun del atou nan lupos ni rut tan nalu , hisealu Ananaeas e Savira .
44005002	Luling xati xa lalkixat xat rut vatu nen ihe nalu , e rute , Ananaeas milehi ba , misa ni mi eloheoh xil e biteni mi Pita bit , “ Vatu xil vus xiak . ”
44005003	Di , Pita biteni mini bitene , “ ? Ananaeas , veneh ma omae ni Temat mei polu e nenemien nam ? ? Veneh ma xouk obit oluvos Ninin Eo melele xa otepos ni rut tan nam e okixat xat rut vatu teni be nam ?
44005004	Tetiamu , tan tehe nam . E melele xa opos ni , vatu xil vus nen be nam . ? Mak , ma veneh ma obit opol ni vamak ? ! Luvosen xa opol ni xiak , otapol ni ti mi moletin tova , e opol ni mi Hi vari ! ”
44005005	Melele xa Ananaeas milonge mak , vatakes , mot e mat . Moletin xil vus xa lalongeong ni , le mulul ven .
44005006	Di , horam maxoe vutei xil lamei nim , mei lapis xol tiei nan . Di , lapoe ba , ladihin ni .
44005007	Haoa tol mitavi , atou nan bemei nim . E xi takil ti vari xa tiramue nan mat .
44005008	E Pita misisi bit , “ ? Hit kuhi mu minou , ngan ak be vatu xil vus xa xamil tiramue nam mutehuri e tan xa mutepos ni ? ” Atou ak bit rilomun ni mini bit , “ Io , xil vus iaxai . ”
44005009	Ma Pita biteni mini bitene , “ ? Veneh ma xamil tiramue nam mubit mulsak pis Ninin na Hi ? ? Olonge ? Moletin xil xa ba ladihin tiramue nam , di lamei sangas ni puiteh . E mei lipo xouk mun uha . ”
44005010	Vatakes , xi mun mot e mat pe met Pita . E melele xa horam maxoe xil lamei nim , lakameti xa xi mun mat . Ma lapoe ba ladihin ni de ri tiramue nan .
44005011	Ngan xil vus te sias tahal Serusalem , del mosav xil mun xa lalongeong ni naha xa mistal , le mulul tova tang .
44005012	E melele nen ak , eloheoh xil di lapol ni merekel xil del sexien xil holu xa tellep pe met moletin xil . Vehakut , ngan xil xa laneket e Iesu mei di labe vituei e rute tei e vioh te Nim Eo xa lakesi ni ' Horao ma Suv Toto Solomon . '
44005013	Neta sav xa moletin xil ngasen lamerere ni xil , moletin xil xa lataneket ti mu , uli mikan tengan lamei vituei vatel xil .
44005014	E Hi mileh moletin holu lamei e laneket e Iesu . Misak ni xil mei labe holu mu .
44005015	Ve polien xa eloheoh xil di lapol ni , moletin xil laleh ngan xil xa lamesei mei laling xil ladi suon mae e seri suse . Xil labit xosxa nini Pita ituxol xil melele xa ikakao imei , ma xil lilonge ihos .
44005016	E vanut moletin xil holu lamei langgo taon xil xa mikapis e Serusalem . Xil ladel ngan xil xa lamesei e ngan xil xa ninin tesa xil lapolu e xil . E xil vus mei lalonge bos rilomun .
44005017	Di , Vatixar na pris xil del Satusi xil lanem misa ni eloheoh xil e labit lisak pangas xil .
44005018	Misak ni , ladal xat xil e laso xil labe nim te xeih .
44005019	E vongien nen tak , masxaxa tei na Hi mei misah puiteh te nim te xeih e del xil lastal . Di , xi biteni mi xil bitene ,
44005020	“ Muha , musoh e vioh te Nim Eo na Hi . Musa sen sepinien xil ngasen usil meulien hu ak mi moletin xil . ”
44005021	Ma eloheoh xil lalong xat sepinien nan , e melele xa ut da milan , xil labe vioh te Nim Eo na Hi e di lapispisi mi moletin xil . E melele nen tak , Vatixar na pris xil del vat sav xil lamei e lakes viton elda xil na Siu xil lamei vituei e totanen tei na Kaonsel nae . Di , lasil mereketeh xil labe nim te xeih tengan lileh eloheoh xil ak limei lisoh pe met xil .
44005022	E melele xa mereketeh xil labe nim te xeih , latapus ti xil . Ma ladilomun ba labit mese ni mi vat xil te Kaonsel labitene ,
44005023	“ Melele xa mabe nim te xeih , mapusi xa puiteh mikoe nggeih tang , e mereketeh xil dit laketeh xole . ! E melele xa masah puiteh mabe nim , matale xoteh ti moletin ! ”
44005024	Melele xa vat xil na pris xil del vat na mereketeh xil te Nim Eo lalong sepinien ak , latakil ti naha xa nggul eloheoh xil .
44005025	Di , moletin tei bemei visal xil e biteni bit , “ ! Muteong ! ! Moletin xil xa muteling xil e nim te xeih , taxeak , di lapispisi mi moletin xil e vioh te Nim Eo na Hi ! ”
44005026	Ma vat na mereketeh xil del rut moletin nan xil ba laleh eloheoh xil labe von Kaonsel . Xil latapol ni ti vaxeih mi xil vengan ulixil mikan xa moletin xil linahop vin xil .
44005027	Laleh eloheoh xil lamei nim , e lapol ni xil lasoh pe met moletin xil te Kaonsel ak . Di , Vatixar na pris xil misis xil bitene ,
44005028	“ Mateke xat xamim te xeih xa munapispisi ti mun usil his moletin ak . E xamim dit mupispisi ni ba tang . Ma taxeak , Serusalem polu ni pispisien namim . ! E mubit muling maten nan mun vate xat xamem ! ”
44005029	E Pita del eloheoh xil labit rilomun ni mini labitene , “ ! Xamem muteong xat Hi kestang , e nave moletin xil ti !
44005030	Hi na avu nar xil pol ni Iesu temea rilomun ra maten , xi iaxa mutesak ni temat melele xa lateti xati e eivave .
44005031	E xi , Hi tepet rati ba de rin metu e misa xeihen mini tengan mei ihe Vat ni moletin xil tevusien e iteh meulien e xil . Mak , ma Hi di misa mesal mi mol-Isrel xil tengan lihiles ra tesaen nae e mei iketeh ihos rilomun ni xil .
44005032	Xamem iaxa di masep usil holesok xil ak , e Ninin Eo mun di pisen ni be reitin . Ninin Eo ak , Hi misa ni mi moletin xil xa di lalong xati . ”
44005033	Melele xa vat xil te Kaonsel lalong sepinien ak , iexil nggat pupu ni eloheoh xil e labit lavas vin xil .
44005034	E Parasi tei mitamea misoh , hisen Kameliel . Xi be tisa tei te Rae xil na Mosis e moletin xil vus di lamerere ni . Xi misis vat te Kaonsel tengan vasil rerat eloheoh xil lastal vuteili mu .
44005035	Di , biteni mi Kaonsel bitene , “ Tua navan xil tahal Isrel , mulaxat xamim ve naha xa mubit mupol ni mi moletin xil ak .
44005036	? Munem moletin tei xa hisen Teotas ? Huram vahis xa ba ngamu , xi testal e tevae tetel mol-Rom xil . Xi tehiteni tehit xi be eilep tei , e moletin xil xa lamos en labe handred hat (400). E melele xa mol-Rom xil labas vin ni , moletin nan xil lateletasil , ma polien nan telel .
44005037	Dutou ni ngan ak , Sudas tahal Kaleli testal e melele kavmen tepol ni pupuluen te moletin xil . Xi teleh vanut moletin tei latehusili e xil mun latevae tetel mol-Rom xil . Xi mun labas vin ni , ma moletin nan xil xa lathusili lateletasil .
44005038	Mak , ma e rin na moletin xil ak , inou nabiteni mi xamim mak : ! Vat nae mat ngamu ! ! Munapol ni ti neta nasa mi xil ! ! Muling xil liti nga ! Xosxa naha xa xil laling xati e lapol ni mistal nggo nenemien na moletin tang , ma mei ilel .
44005039	E xosxa mistal nggo Hi , ma xamim misakras musikoe xol xil . Maxa ni , munakamet ti xa di mubae mi Hi . ” Melele xa lalong sepinien nan , xil lamaal e nenemien nan .
44005040	Di , lakes rilomun ni eloheoh xil lamei nim , e lasis mereketeh nae lameas pangas xil . Di , lake xat xil tengan linavit usil ti mun Iesu , e lamae ni xil ba vexil mase .
44005041	Melele xa eloheoh xil labe reling Kaonsel , labesi pupu ni xil vengan lakila xa Hi di pet rat xil melele xa mae ni xil langgur longpangasien ve his Iesu .
44005042	E melengien xil ngasen , e vioh te Nim Eo e e tim sae xil mun , xil dit lapispisi e lasetu ni longeongen hos usil Iesu xa be Kristo xa Hi tehosei .
44006001	E melengien xil ak , melele xa moletin xil xa laneket e Iesu mei labe holu mu , ngongoren tei mistal . Rut Siu xil xa lasepin ni sepinien tahal Kris labit melele xa ngan xil xa lasepin ni sepinien xati na Siu xil di laseti anien , di latasa kuh ti mi tunau nae xil .
44006002	Ma eloheoh xil xa labe lu e le (12) lakes viton ngan xil vus xa laneket mei labe vituei . Di , labiteni mi xil labitene , “ Tamal ti tengan xamem maling polien te setutuen e ti maseti anien xil ak .
44006003	Tua xil , bos mak mu xa xamim muhosei moletin tehos xil lihe lu he sav (7) xa nenesien na mosav xil di en . Misak ni muhosei ngan xil xa mukila mubit labe metisou e Ninin Eo polu e xil . Ti , muling xil tengan ti lilaxat polien ak .
44006004	Mak , ma xamem musa xamem tengan ti musis e ti musetu ni sepinien na Hi kestang . ”
44006005	Ma vanut moletin xil ak lamaal pupu ve nenemien na eloheoh xil . Ma xil labosei Stivin xa neketen nan nggeih e Ninin Eo polu en . Labosei Pilip mun , del Prokorus , Nikanor , Timon , Parmenas , e Nikolaus xa be ngan Sentael tei tahal Antiok xa tehusil xat Rae na Siu xil .
44006006	Di , ladel xil ba lasoh pe met eloheoh xil , e xil laling he e xil e lasis Hi tengan ituxol xat polien nae .
44006007	Ma di , longeongen hos usil Iesu mikapis ut Serusalem . Misak ni moletin holu mun lamei laneket e Iesu , e pris ngan xil mun lamos e xil e laneket .
44006008	E melele nen ak , Hi di duxol xat Stivin e di misa xeihen mini . Misak ni xi di pol ni merekel xil e sexien xil holu xa tellep xa pol ni moletin xil di lamesep ven .
44006009	E rut Siu xil mei langor mi Stivin . Ngan xil ak , vehakut di lamei vituei e ut tei xa lakesi ni ' Nim te Pispisien na Ngan xil xa Lameluv . ' Rute xil lastal langgo hal Saerin e hal Aleksandria ; e rute xil langgo provins tahal Silisia e Esia .
44006010	E melele xa xil labit langor mi Stivin , Ninin Eo misa metisouen mini , ma lasakras lavit rilomun ni ti neta mini .
44006011	Misak ni , xil langgal xuxus ni moletin tatei xil tengan liluvos lihit , “ ! Xamem malong moletin xai misepin misa usil Mosis e usil Hi mun ! ”
44006012	Sepinien nae misak ni moletin xil , elda xil , del tisa xil te Rae xil na Mosis , nenemien nae misa ni Stivin . Ma ladal xati e langguri ba misoh pe met Kaonsel .
44006013	Di , laleh rut moletin xil tengan ti liluvos ni hisen . Xil labiteni labit , “ Vehakut , moletin ak di misepin misa ba ni Nim Eo nar e ba ni Rae xil na Mosis mun .
44006014	Xamem malonge xi biteni xa Iesu ak tahal Nasaret ihu len Nim Eo na Hi e ti ihiles sexien xil vus xa Mosis tesa ni temei mi avu nar xil . ”
44006015	Moletin xil vus xa ladotan e Kaonsel lalemah xat Stivin e lapusi xa valnaon di minehin nggoni valnao masxaxa tei .
44007001	Di , Vatixar na pris xil misis Stivin bit , “ ? Midep ? ? Sepinien xil ak be reitin ? ”
44007002	Stivin bit rilomun ni mi xil bitene , “ ! Tata xil e tua navan xil , muteong ni nou ! Tetiamu ni ngan xa avu nar Ebraham teha tate Heran , Hi te miehen testal mini e Mesopotemia
44007003	e tehiteni mini tehit , ' Umea reling ut sam itel vatimol nam xil e uhe ut tei xa inou nipisen ni minuk . '
44007004	Ma xi tehe reling ut san e tan na mol-Kaltia xil e teha tete Heran . E dutou ni ngan xa tamen temat , Hi tesila mei tete kantri ak xa xamim , Siu xil , mudi en taxeak .
44007005	Hi tenasa ti tan ak mini . Reitin , tenasa ti mavulut tan mini xa vahit vahe nan xati . E mi vatimol nan xil xa listal itutou ni , Hi tehit xati xa isa ni mi xil ihe nae . Hi tepol ni hitxatien ak mi Ebraham melele xa horamue nan tehe tovuol tamu .
44007006	Ngan ak tehe naha xa Hi tehiteni mini tehit , ' Vatimol nam xil ha liti ut sav tei . Lihe slev xil na moletin xil te rute ak , e xil ti lisak purun xil huram ihe handred hat (400).
44007007	Itutou ni , inou , nisa longpangasien mi ngan xil xa moletin nam xil di latepol mi xil . Di , vatimol nam xil limea ra rute ak litilomun mei limot minou inggak . '
44007008	Di , Hi tesa sexien te vexaho mi Ebraham xa pisen ni xa xi del vatimol nan xil labe na Hi . E melele xa latepes Aesak , melengien be tol e he sav (8) tang mei tetavi , Ebraham tepol ni tehe vexaho . E Aesak mun tepol ni Siakop tehe vexaho , e Siakop tepol ni natnali xil xa latehe lu e le (12) latehe vexaho , ngan xil ak latehe avu nar xil .
44007009	“ Horamue na Siakop xil iexil teat Siosep xa tehe tua nae , ma latepos ni teha tehe slev tei e Isip . E Hi teti mini
44007010	e tehur rati ra longpangasien xil xa teti xati . Misak ni melele xa Siosep tesoh pe met suv toto tahal Isip , Hi tesa metisouen mini e misak ni suv toto ak temaal ven e tepol ni Siosep telaxat kantri nan tetel holesok xil vus xa teti e nim man .
44007011	Di , mae kekaten tei xa eilep tekapis e Isip tetel Kenan , e tesak ni longpangasien holu teti xat moletin xil ngasen . Avu nar xil tetiamu mun latehe terume ni anien .
44007012	E melele xa Siakop telongeong ni xa anien teti e Isip , xi tesa horamue nan xil xa labe avu nar xil lateha . Ngan ak tehe kakaoen kokot nae xa latehe Isip .
44007013	Di , e valu nen xa latetilomun lateha , Siosep tehit kil xi mi tunali xil , ma suv toto tahal Isip tele kil kuh vatimol xil na Siosep sung .
44007014	Ma Siosep tesa sepinien tehur pileien teha mi tamen Siakop tehiteni mini tetel vatimol nan xil vus xa latehe hanutap tol e lim e le tei mun (75) tengan limei liti visali e Isip .
44007015	Misak ni Siakop tehe Isip . E e rute ak , xi tetel horamue nan xil lateti ba tetuxoh melele xa latelel .
44007016	E tiei nae xil latleh rilomun ni tehe Sekem , e inggak , latetihin xil lateti von tehinen xa Ebraham texal rati ra horamue xil na Hamor ni mani tei nan .
44007017	“ Huram holu mei mitavi . E melele xa Hi tepusi temal xa hitxatien xa tepol xati tetel Ebraham sangas vastal vahe reitin , Siu xil xa lateti Isip mei latehe holu .
44007018	Di , suv toto sav tei xa tenanem xat kuh ti mun his Siosep mei telaxat kantri tahal Isip .
44007019	Xi teluvos Siu xil xa latehe avu nar xil e tesak purun xil . Xi tepol ni te xeih mi xil tengan liling tuvava nae xil liti hale tengan lilel .
44007020	Mosis , latepesi e melele ak vari . Hi tepusi xa valnaon tehos xa tehos , e tamen xal ninen lutelaxati e tim aveti tol .
44007021	E melele xa lutelingi tete hale , atuli na suv toto tahal Isip tekameti e telaxati texoni horamue nan xati .
44007022	Misak ni latepispisi mini ni kilakilen xil vus tahal Isip , e xi mei tehe eilep tei usil sepinien nan e e polien nan .
44007023	“ Melele xa huram nan tetuxoh hanutap lu (40), tepol ni nenemien nan tehit vakil ti moletin xil xati nan , mol-Isrel xil , ma teha tesao e xil .
44007024	E melele tepus ngan Isip tei di tehas purun ngan Isrel tei , teha tengan vatutou ni . Ma , xi sung tesa xolesi mi ngan Isip ak e tehasi temat .
44007025	Xi tenemi tehit mol-Isrel xil xa latehe vatimol xati nan lile kila xa Hi iteh meulien e xil ixo hen , e xil latnale kil ti .
44007026	E melengien sav nen , xi tepus ngan Isrel lu di luteti xalu , ma xi teha tengan valing tomat rilomun vatel xalu . Tehiteni mi xalu tehit , ' Tiramue xalu , muliteong . Xamil vus mube ngan Isrel tang . ? Veneh ma di mututu ? '
44007027	E ngan xa di tehas purun tunali tetivin rat Mosis tehe rin e tesisi te xeih tehitene , ' ? Moletin visi milinguk mei obe vat namem tengan ti olepis xamem ?
44007028	? Obit ovas inou mun vaxoni ngan taxa otehas vin ngan Isip nanganoh ? '
44007029	Melele xa Mosis telonge temak , telesae ra hal Isip e teha tete tan tahal Midian . E rute ak , tehur atou xa teling horamue nan lu .
44007030	“ Di , huram hanutap lu (40) mun mei mitavi , e masxaxa tei mei testal mi Mosis texo upang xa tepili e holiei tei e rute tei xa be uruvuol , sangas ni Vathu Senae .
44007031	Melele xa Mosis tepusi , temesep pupu e telis tehe sangas ni tengan vale kuhi . E melele xa temei sangas , telong rae na Hi Suv xa tesepin mini tehit ,
44007032	' Inou nabe Hi na avu nam xil , nabe Hi na Ebraham , Hi na Aesak , e Hi na Siekop . ' Melele xa telonge temak , Mosis temalili pupu e ulin tekan vaketeh .
44007033	Hi Suv tehiteni mini tehitene , ' Sil rat sandel nam vengan xa rute xa di osoh en be ut eo .
44007034	Inou napus vuol ni longpangasien xil na moletin navan xil xa lateti e hal Isip , e nalong tangen nae . Misak ni namei etan tengan niteh meulien e xil . Amei , inou nisilak utilomun uhe Isip . '
44007035	“ Mosis tak tehe ngan xa mol-Isrel xil latesin ni melele xa latesisi latehit , ' ? Visi xa milinguk obe vat namem tengan ti olepis xamem ? ' Texo sepinien na masxaxa xa testal mini texo upang xa pili e holiei tei , Hi tesil Mosis tengan ha ilaxat mol-Isrel xil e isak ni vexil imase .
44007036	Melele xa xi teleh rat moletin xil ra hal Isip , tepol ni sexien xil xa tellep e Isip , e Tas Tepili , e e uruvuol xa lateti en huram hanutap lu (40).
44007037	Mosis nen tak tehiteni mi mol-Isrel xil tehitene , ' Hi isa provet tei imei mi xamim ixoni ngan taxa xi tesa nou natemei . Provet ak istal ixo tei e xamim . '
44007038	Mosis ak be ngan taxa teti mi mol-Isrel xil melele xa lateti uruvuol . Xi teti mi avu nar xil tetiamu , melele xa masxaxa tei tesepin tetela e Vathu Senae . Xi tehur sepinien te meulien texo Hi e tesa ni mi xir .
44007039	“ E avu nar xil latnalong xat ti sepinien na Mosis . Xil latesin ni e latepol ni nenemien nae latehit litilomun lihe Isip .
44007040	Ma latehiteni mi Eron latehit , ' Pol ni hi sav xil ihe namem tengan ti litiamu ni xamem , vengan xa matakil ti naha xa nggul Mosis xa teleh rat xamem ra hal Isip . '
44007041	Ma e melele nen ak , latepol ni hi tei xa tehur nanao na buluk . Di , latemot mini e latehas vongoro tei tehe sanien nae mini . Di , latepol ni anien tei xa eilep e langga vin xil ni ve nanao xa xil tang latepol xati ni he .
44007042	Ma Hi tekavitou ni xil e temae ni xil latemot mi hitu xil . Ngan ak nggoni ngan taxa Hi tehit usili e Vanuvei nan texo provet xil tehit , ' ? Mol-Isrel xil , tetep , melele xa muti e uruvuol huram hanutap lu (40), mutehas vongoro xil tengan vahe sanien namim minou ?
44007043	E-e . E mutemea sung , mutepo xat nim tavolin na hi Molek , e muteleh xat hi Revan xa nggur nanao na hitu xil . Xalu lutehe nanao xa mutepol ni tengan ti mumot mi xalu . Misak ni , inou nisil rerat xamim muha muhe slev xil e rute xil xa ha ili hal Babilon . ' ”
44007044	Stivin biteni mun mi xil bit , “ Avu nar xil latemot mi Hi e nim tavolin nan melele xa lateti tamu e uruvuol . Nim tavolin ak , latepol ni tehusil ngan xa Hi tehiteni e tepisen ni mi Mosis .
44007045	Dutou ni , moletin xil ak lasa ni mi avu nar xil , e xil latepo xat nim tavolin ak melele xa latehusil Sosua ba latehur rat tan na moletin xil xa Hi tehol rerat xil . Ma nim tavolin ak tetak teta tetuxoh melele xa Deved mei tehe suv toto .
44007046	Hi temaal ve Deved , ma Deved misisi tengan vamaen ni vapet kuh nim tova vahe na Hi xa be Hi na Siekop . E Hi tamaen ni ti .
44007047	E tehe Solomon sung iaxa tehil nim man .
44007048	E Hi te ut nesao misakras vate nim xa moletin tang pol ni . Nggoni ngan xa provet Aesea tehiteni tehit ,
44007049	' Hi suv biteni bit , “ Ut nesao be hor te xeihen navan e ut etan be ut xa di naling leok di en . ? Hisit nim eah iaxa mukila muhili ihe mavan ? Musakras muvil nim tova xa vapin tengan mei nangel en .
44007050	Holesok xil ngasen xa di ut nesao e ut etan , inou tang napol ni . ” ' ”
44007051	Stivin biteni mun mi xil bitene , “ ! Vatimum nggeih tova tang ! Vurangemim bon ni sepinien na Hi , e vehakut di mupol nggoni ngan xil xa latakil ti Hi ! Munggoni avu namim xil tang . ! Vehakut di musin polien xil na Ninin Eo !
44007052	Provet xil ngasen , avu namim xil latesak purun xil . Tetiamu , latehas eloheoh xil xa di latehiteni xa Ngan xa Momal xa Hi tehosei imei . E taxeak , xamim vari tang iaxa musa rati be he ngan xil xa latehasi temat , ma xamim vari tang mutehasi .
44007053	! Xamim iaxa muthur xat Rae eo na Hi xa masxaxa xil latehuri temei mi avu namim xil , e xamim mutalong xati ti ! ”
44007054	Melele xa vat xil te Kaonsel lalong sepinien na Stivin , iexil mikat pupu e mete pili xati .
44007055	E Ninin Eo mei polu e Stivin , misak ni miketeh momal be ut nesao . Melele xa miketeh , pus miehen na Hi e pus Iesu di misoh de rin metu .
44007056	Ma xi biteni mi xil bit , “ ? Mupusi ? ! Napus tilang hat masel e Nat Hi di misoh de rin metu na Hi ! ”
44007057	Melele xa vat xil te Kaonsel lalonge mak , laki xol vurange . Di , xil vus lakei nggeih e laloh laba ni .
44007058	Di , langguri be hale ra taon , e ba di langgove . E xil xa lasep sisili e langgov kokot ni , latling kot nae xil teti he horam maxoe tei xa hisen Sol .
44007059	E melele xa xil di langgov Stivin , xi mikei ba ni Suv bit , “ ! Suv Iesu , uhur ninin navan ihat visaluk ! ”
44007060	Di , mitingeiril etan e mikei nggeih bit , “ ! Suv , onanem xat ti tesaen nae xa di lapol ni xiak ! ” Biteni mak , di , mat .
44008001	E moletin tei da tak , hisen Sol . Xi memaal xa labas vin Stivin mak . Sol Misak Purun Vanut Moletin Xil xa Laneket e Iesu E melele ak vari , sakpurunien tei xa eilep mistal ba xat ngan xil te sias tahal Serusalem . Lasak ni holu e xil lalesae ba ladi e rute sav xil e provins tahal Sudea e Sameria . E eloheoh xil na Iesu latnalesae ti , ladi kat ladit Serusalem .
44008002	E melele xa Stivin mat , rut moletin xa neketen nae nggeih e Hi laba lapo tiei nan e ba ladihin ni . Xil ladang nggeih ve maten nan .
44008003	E Sol , di misak purun ngan xil xa laneket tengan vahu len Sias na Iesu Kristo . Xi mikakao e nim xil ngasen , e midal xat tiramue e atou xil xa laneket e Iesu , di miso xil labe nim te xeih .
44008004	Moletin na Iesu xil xa latlesae ra hal Serusalem , labe ut xil ngasen , ba di latsetu ni longeongen hos usil Iesu mi moletin xil .
44008005	Tei e xil xa hisen Pilip be taon tei xa eilep tahal Sameria e di misetu mi moletin xil te rute ak xa Iesu be Kristo xa Hi tehit xati tehit imei .
44008006	E melele xa moletin xil lalong sepinien nan e lapus holesok xil xa tellep xa di tepol ni , xil vus lalong kuh naha xa xi biteni .
44008007	Latepus temat xil lathe reling moletin xil hao tetel tangen xil xa te xeih . E holu xa rut tenbe xil temat mu latsakras lakakao , xil vus mei latlonge tehos .
44008008	Misak ni , moletin xil vus e rute ak labesi pupu ni xil .
44008009	Moletin tei de rute ak , hisen Saemon . Xi di tepol ni moletin xil tahal Sameria latmesep ve vongou xil xa di tepol ni . Xi di po xi bit be eilep tei .
44008010	Ma moletin xil vus te rute ak , ngan xil xa latellep e movotei xil mun , di lateong ni e labiteni labit , “ Xi be hi tei xa lakesi ni ' Ngan xa Nggeih ' xa bemei e ut etan . ”
44008011	Xil di latehusili nousav vengan xa holesok xil xa dit tepol ni tesak ni xil latmesep ven .
44008012	E melele xa moletin xil lalong sepinien na Pilip usil sexien xa Hi mei ihe Suv Toto e meulien nae e usil Iesu xa be Kristo na Hi , moletin xil ak laneket en . Tiramue xil e atou xil hao lamei e lamae ni tengan Pilip iterir ni xil e oei .
44008013	Saemon mun mike reitin e sepinien na Pilip e mae ni derir ni e oei . E dutou ni ngan ak , xi nggusil xat Pilip e di mesep pupu ve merekel e holesok sav xil xa tellep xa di pol ni .
44008014	Longeongen usil naha xa mistal e Sameria duxoh eloheoh xil na Iesu e Serusalem . Lalonge xa mol-Sameria xil lake reitin e sepinien na Hi , ma lasil Pita xal Sion lube visal xil .
44008015	Melele xa ba lustal , lusis ve ngan xil xa laneket tengan mei lapolu ni Ninin Eo
44008016	vengan xa mei tenapolu ti mu e tova xil . Pilip teterir ni xil e oei e his Iesu kestang .
44008017	Ma melele xa Pita xal Sion luling he xalu e xil , Ninin Eo mei polu e xil .
44008018	Melele xa luduxol xat xil , Saemon pusi xa Hi misa Ninin Eo mi xil . Misak ni xi misa vatu mi xalu
44008019	e misis xalu bit , “ Lusa xeihen xai minou tengan moletin eah xa inou nituxol xati , xi mun ikila ihur Ninin Eo . ”
44008020	E Pita misep pangasi bit , “ ! Xouk uhe Von Upang itel xat vatu nam ve nenemien nam xa obit okila oxal rat sanien na Hi ni vatu !
44008021	Xouk otapin ti omos e polien namem vengan meulien nam tamal ti e pe met Hi .
44008022	Itiamu , uhiles nenemien tesa nam , e usis mi Hi Suv tengan xa , xosxa imae ni , ma iketeh ihos rilomun ni xouk ve nenemien tesa nam xa obit opol ni .
44008023	Taxeak , uhiles meulien nam vengan napusi xa di onem misa ni xeihen xil namem e tesaen di bar xolok . ”
44008024	Melele xa Saemon milonge mak , dak kes Pita xal Sion bitene , “ Lusis li mi Suv ve nou tengan xa holesok xil xa di musepin ni naxui nou . ”
44008025	Dutou ni ngan ak , Pita xal Sion lubit usil kakaoen nalu tetel xat Iesu Kristo e lusetu ni sepinien usil Suv Iesu mi moletin xil . Di , ludilomun lube Serusalem . E suse nalu , lusetu ni longeongen hos e metimal xil hao tahal Sameria .
44008026	Di , masxaxa tei na Hi biteni mi Pilip bit , “ Uvue xatuk e ukakao uhe saot e uhusil suse xa nggo Serusalem ba be Kasa . Suse ak ba nggur xoteh uruvuol . ”
44008027	Ma Pilip bue xat xi , di , ba . E melele nen ak , eilep tei tahal Itiopia di nggusil suse ak . Xi be moletin xa di milaxat vatu xil na Kandis , suv toto tahal Itiopia xa be atou . Moletin ak tehe Serusalem tengan vamot mi Hi
44008028	e di minggusil suse nan tengan vatilomun vahe ut san . Xi nggo kat tei xa hos milihi , e melele xa ba , di buli rut sepinien e Vanuvei na Hi xa provet Aesea tetisi .
44008029	Ma Ninin Eo biteni mi Pilip bitene , “ Uha , ha ute sangas visal moletin xa de kat iaxor . ”
44008030	Misak ni Pilip miloh ba e milonge xa moletin ak di buli sepinien xa provet Aesea tetisi . Ma misisi bit , “ ? Xouk okil koute te naha xa di obuli iaxai ? ”
44008031	Eilep ak bit rilomun ni mini bit , “ ? Xosxa moletin ti nasep kil kuh minou , ma nikila itep ? ” Ma xi misis Pilip tengan vapeou vaha vatotan vatela e kat nan . Ma Pilip pol ni nggoni ngan xa xi biteni .
44008032	Sepinien xa de Vanuvei na Hi xa moletin ak di buli biteni mak bit :  “ Moletin ak , nasi ti melele xa moletin xil litela ha lihasi imat , ixoni sipsip tei xa ladela tengan lavasi vamat . Xi navit ti neta melele xa lipol isa mini , ixoni sulut sipsip tei xa tatangal ti melele xa lakot rerat hilin .
44008033	Xil lipol ni unounen mini . E melele te lepisien , xil linahusil ti suse xa momal . Moletin ihe tovuol xa ikila isep usil horamue nan xil , vengan xa lihur xoteh meulien nan ra ut etan . ”
44008034	Eilep ak misis Pilip bit , “ ? Hiteni minou , provet ak di misep usil visi vari xiak ? ? Di misep usil xi mun tang , mu mosav tova ? ”
44008035	Di , Pilip misep kil koute te sepinien ak mini e misetu mun ni longeongen hos usil Iesu mini . Ma eilep ak mike reitin en .
44008036	Melele xa di lunggusil suse luba , lumei e rute tei xa oei di en . Ma eilep ak biteni bit , “ Oei xi tak . Xosxa onemi bos , ma ubaptaes ni nou li en . ”
44008037	E Pilip bit rilomun ni mini bit , “ Nakila niterir ni xouk en xosxa oneket nggo meulien tevi nam . ” Ma xi biteni bit , “ Inou nake reitin xa Iesu Kristo be Nat Hi . ”
44008038	Ma eilep ak misemae ni moletin nan tengan vapol ni kat nan vangel . Di , xal Pilip , lube tan e oei , e Pilip derir ni en .
44008039	E melele xa lumea lukakao reling oei , vatakes , Ninin Eo na Hi mei nggur rat Pilip be rute sav . E eilep ak , xi tapus ti mun e nggusil suse nan ba del sien .
44008040	E Pilip mitemanin e pusi xa da ngamu e Asotas . E suse nan xi di misetu ni longeongen hos e taon xil ngasen vuma ... duxoh Sesaria .
44009001	E melele nen tak , Sol di misa sepinien xil xa nggeih bit ihas vuol ni moletin xil xa laneket e Iesu . Misak ni , be visal Vatixar na pris xil
44009002	e misisi tengan vatis uvei xil xa vasep kil polien nan mi vat xil te nim te pispisien xil xa ladi e Damaskas . Ma xi misa uvei xil ak xa mae ni xa melele xa ikamet tiramue mu atou tei xa di laneket e Iesu , ikila ital xati e ihuri imei mun e Serusalem .
44009003	Melele xa Sol di bemei sangas e taon tahal Damaskas , vatakes , miehen tei xa minehin pupu nggo ut nesao e mei mileluv xole ,
44009004	e xi mot be tan . Di , milong rae tei xa biteni mini bitene , “ Sol ! Sol ! ? Veneh ma di osak purun nou del moletin navan xil mak ? ”
44009005	E Sol biteni mini bit , “ ? Suv , xouk visi ? ” E rae ak biteni mini bit , “ Inou Iesu , ngan xa di osak purun ni .
44009006	E umea e uhe taon xai tahal Damaskas . E rute ak iaxa lihit naha xa upol ni . ”
44009007	Moletin xil xa laba del xat Sol , lalong rae ak e latapus ti moletin . Uli mikan e ladit votei tang .
44009008	Melele xa Sol mitamea ra tan e miketeh , misakras vapus neta tova . Ma xil lateli e hen e ladeli be Damaskas .
44009009	Melengien tol Sol dat mak , taketeh ti , e bit naxanien ti e namu ti neta .
44009010	E taon tahal Damaskas , moletin tei xa mineket da en , hisen Ananaeas . E Suv Iesu misepin mini nggo metuveen tei e biteni mini , bitene , “ ! Ananaeas ! ” E xi bit rilomun ni bit , “ Inou xiak Suv . ”
44009011	Ma Suv biteni mini bit , “ Uvue xatuk e uha uhusil suse xa lakesi ni ' Suse xa Momal ' . E tim sa Sudas , usis ves moletin tei tahal Tarsis , hisen Sol . Xi di misis .
44009012	E metuveen tei , tepus moletin tei hisen Ananaeas xa bemei miling hen en tengan vaketeh rilomun . ”
44009013	Ananaeas bit rilomun ni mini bit , “ Suv , moletin holu di lasep usil moletin ak ve holesok holu xa misa xa di pol ni mi moletin eo nam xil e Serusalem .
44009014	E taxeak bemei inggak , e nggur xeihen nggo Vatixar na pris xil tengan mei ital xat moletin xil vus xa di lamot minuk . ”
44009015	E Suv biteni mini bit , “ Ha pusi , vengan inou nabosei ngamu tengan ipol minou . Xi isep usil hisok mi ngan xil xa latave Siu ti , mi suv toto xil , e mi mol-Isrel xil mun .
44009016	E inou iaxa nipisen hisit longpangasien xil mini xa ihuri ve hisok . ”
44009017	Ma Ananaeas ba , be nim xa Sol da en , miling hen en e biteni mini bit , “ Tua Sol , Suv Iesu xa testal minuk e suse melele xa di omei inggak , xi vari iaxa misil nou . Xi misil nou namei tengan xouk okila uketeh rilomun e mei upolu ni Ninin Eo . ”
44009018	Vatakes , neta tei xa nggoni kahbe meseo mot reling meten , ma xi miketeh rilomun . Di , mitamea misoh , e Ananaeas derir ni e oei .
44009019	E dutou ni ngan xa ngganien bus , ven mei nggeih rilomun . Sol Misetu e Damaskas Sol da melengien vahis mun e Damaskas del moletin xil xa laneket e Iesu .
44009020	Xi mika mal be nim te pispisien xil na Siu xil e di misetu xa Iesu be Nat Hi reitin .
44009021	Xil vus xa lalong sepinien nan latemanin , ma di lasis xil mun tang labit , “ ? Tave xi ti iaxa di tehas vin moletin na Iesu xil e Serusalem ? Malonge bemei inggak tengan vatal xat ngan xil xa langgusil Iesu e valeh xil lava mun visal vat xil na pris xil . ? Midep ? ”
44009022	E setutuen na Sol mei nggeih pilei sung e pisen ni momal xa Iesu iaxa be Kristo xa Hi tehosei tengan vamei . Misak ni Siu xil xa ladi Damaskas lasakras lavit rilomun ni sepinien tova vaha mini .
44009023	Melengien hao mei mitavi , rut Siu xil mei ladotan vituei e lapol ni lingxatien tei tengan lihas vin Sol .
44009024	Melengien e vongien xil ngasen di laketeh xol puiteh te vioh xa mikapis xol taon ak tengan livulu xati e lihas vini . E Sol milongeong ni lingxatien nae .
44009025	Ma e vongien tei , ngan xil xa laneket nggo pispisien nan lasoson ni de ateli tei xa eilep xa lasar xat ao da en . Di , laso kital ni nggo mesekital tei xa de nesao e seri vioh ak , e lasae ni be tan . Ma di , Sol milesae ba .
44009026	Sol dilomun be Serusalem e misak tengan mei vamos e ngan xil xa laneket e Iesu . E xil vus uli mikan ni e latake reitin ti en melele xa xi biteni mi xil bit be tei e xil .
44009027	Di , tei e xil xa laneket , hisen Banabas , bemei mini e dela lube visal eloheoh xil na Iesu . Xi dap lelen kuhi sung mi xil xa Sol tepus Suv e suse e Suv tesepin mini tetep . Xi biteni mun mi xil bit Sol ulin takan ti melele xa di tesetu usil his Iesu e Damaskas .
44009028	Ma lamae ni Sol mos e xil , e di mikapis e ut xil ngasen e Serusalem e di misetu usil his Iesu del xeihen .
44009029	Di misepin mun e di mingor del Siu xil xa lasepin ni sepinien tahal Kris . Ma xil di lalang ves suse tova xa lihasi imat ixo en .
44009030	E melele xa ngan xil xa laneket lalongeong ni , xil ladela labe taon tahal Sesaria . E rute ak , xil lasa ni nggo tuturil tei be taon tahal Tarsis .
44009031	Dutou ni ngan ak , ngan xil te Sias na Iesu xa ladi e provins xil tahal Sudea , Kaleli e Sameria , xil di lateti e tomat . Xil mei latemerere kuhi ni Suv Iesu , e tetel tutouen na Ninin Eo neketen nae temei te xeih pilei sung e moletin holu mei latemos e xil .
44009032	Pita , xa be tei e eloheoh xil na Iesu , di tekapis e ut xil ngasen . E vatei , ba misao ni moletin eo xil na Hi xa ladi e taon tahal Lita .
44009033	E rute ak , xi pus moletin tei xa rin tei mat , hisen Aeneas . Huram tol e he sav (8) xi takakao ti , e pat dat rong mak tang .
44009034	Pita biteni mini bit , “ Aeneas , Iesu Kristo pol ni vem bos ngamu . ! Utamea , e uvulun suon mam ! ” Vatakes , Aeneas mitamea misoh .
44009035	Moletin xil vus xa ladi e taon tahal Lita e rute sav mun xa ladi ut xa lakesi ni ' Saron ' lapusi mak , ma labiles meulien nae e laneket e Suv Iesu .
44009036	E taon tahal Sopa , atou tei da en xa neketen nan nggeih e Iesu , hisen Tapita . E moletin xil lakesi ni ni hisen tei mun xa nggo sepinien tahal Kris labit ' Dorkas ' . E meulien nan , xi di tepol ni polien tehos xil e di tetutou ni moletin xil xa lathe hoeo .
44009037	E melele xa Pita da tamu e rute ak , atou ak nggur meseien tei , ma mat . Atou xil lakas moten tiei nan memese tengan ha litihin ni . Di , lalingi pat e von toen xa be lu nen nesao e nim man .
44009038	Taon ak tahal Sopa tave sotin ti ra taon tahal Lita . Ma melele xa moletin xil tahal Sopa xa laneket lalongeong ni xa Pita dat Lita , lasil tiramue lu lube visali del xat sepinien ak , “ ! Utemanon li , umei visal xamem ! ”
44009039	Ma vatakes , Pita bue xat xi e be xatel latoba . Melele xa latduxoh tim sa Dorkas , xil ladela be von paten nan xa de nesao e nim man . E rute ak , tunau xil xa lateti mei lakereli xol Pita . Di ladang e lapisen ni mini eising xil xa Dorkas tetili melele xa temeul tamu teta .
44009040	Ma di , Pita misil rerat xil lastal ra von toen ak e mitingeiril misis . Di , biles pus tiei na Dorkas e biteni bit , “ ! Tapita , tamea ! ” Ma xi miketeh . E melele xa pus Pita , mitamea dotan .
44009041	Di , Pita dal xat hen e dal rati misoh . Bus , mikes ngan xil xa laneket del tunau xil e pisen Dorkas mi xil xa meul rilomun .
44009042	Longeongen usili ba mikapis e ut xil ngasen e Sopa . Ma moletin holu mei laneket e Suv Iesu .
44009043	Pita de visal xil e Sopa nousav vuteili e e nim ma Saemon xa di pol ni holesok xil ni hilbe buluk .
44010001	E taon tahal Sesaria , moletin tei da en xa hisen Konilias . Xi be ngan Rom tei e be vat na vanut moletin te vaeen tei xa lakes xil ni ' Ngan Itali xil ' .
44010002	Xi be moletin xa merere pupu ni Hi na Siu xil e di mot mini , xi del ngan xil xati xa ladi nim man . Vehakut , di misa tutouen mi Siu xil xa labe hoeo e di misis mi Hi .
44010003	Vatei , e 3 klok mahis , Konilias di misis e tim san e pus neta tei xa nggoni metuveen tei . E metuveen ak , pus masxaxa tei na Hi bemei sangas visali e mikesi bit , “ ! Konilias ! ”
44010004	Melele xa pusi mak , Konilias mitemanin e ulin mikan pupu e bit rilomun ni mini bit , “ Io , Suv . ? Okes nou ? ” Masxaxa biteni mini bitene , “ Hi milong sisen xil nam e mipus kil tutouen xa di osa ni ba ni hoeo xil . Holesok xil xa di opol ni nggoni sanien eo tei mi Hi xa von mikon .
44010005	Taxeak , usil moletin ti tengan lihe taon tahal Sopa e ha lipus moletin tei , hisen Saemon Pita , tengan imei tim sam .
44010006	Xi de visal moletin tei xa di pol ni holesok xil ni hilbe buluk . Moletin ak , hisen Saemon e nim man de sangas ni tas . ”
44010007	Di , masxaxa ak be relingi ba . Ma Konilias mikes viton slev lu te polien nan del moletin te vaeen tei xa be mereketeh nan xa xi mun di mot mi Hi .
44010008	Di , mitumul usil holesok xil xa testal mini , e di , misil xatel latobe Sopa .
44010009	E visuvong nen , sangas vahe piniae , moletin xatel ak latemei sangas ni Sopa . E melele nen tak , Pita be nesao e nim xa da en tengan vasis .
44010010	Mae nggati bit vanien , e anien tameses ti mu . E melele xa di lasak mese ni , pus neta tei nggoni metuveen tei .
44010011	E metuveen ak mipus tilang hat masel e neta tei nggoni kaliko xa mahulong lasae ni nggo kusute xatel nggo ut nesao bemei e ut etan .
44010012	E vangit kaliko ak , xi pus hisit vongoro sav xil , tetal xil , e tuman xil .
44010013	Melele xa pusi mak , milong rae tei misepin mini bitene , “ ! Pita tamea ! Uhas ti xil e ua ni . ”
44010014	E Pita misepin rilomun mini bit , “ ! Suv , nasakras napol ni vamak ! E meulien navan , natakar pis ti mu holesok xil xa latamese ti mu xa tavos ti pe metom tengan lava ni . ”
44010015	Rae ak misepin rilomun mini bitene , “ ! Naha xa Hi bit ' xi memese ngamu ' , xouk onanemi ti onahit ' xi tavos ti pe meten ' ! ”
44010016	Sexien ak mistal mi Pita be vatol . Di , kaliko ak dilomun be ut nesao .
44010017	Melele xa Pita di tamu minem usil koute te neta xa pusi , moletin xatel xa Konilias tesil xatel , latkamet nim ma Saemon e latemei latesoh sangas visal puiteh te vioh .
44010018	Latsisi latbitene , “ ? Moletin tova dat inggak xai xa hisen Saemon Pita ? ”
44010019	Melele xa Pita di tamu minem usil naha xa tepusi , Ninin Eo mei misepin mini bitene , “ Moletin tol mei latdi tak e di latallang ni xouk .
44010020	Uhe tan , uvue xatuk tengan uha ihe xamitel . Onanem pupu ti tengan ove xamitel vengan xa inou iaxa nasil xatel latemei . ”
44010021	Ma Pita be tan e biteni mi moletin xatel ak bitene , “ Inou iaxa di mutlang ni nou . ? Mutomei ve neta tova ? ”
44010022	Xatel latbiteni mini latbitene , “ Vat namatel , Konilias , iaxa misil xametel matomei . Xi be moletin tei xa bos , di mot mi Hi , e Siu xil vus di lamerere pupu ni . Masxaxa eo tei na Hi mei testal mini e tehiteni mini iaxa misil xametel matomei ve xouk tengan umei tim san . Masxaxa ak bit bos xa xi ilong kil ti naha xa xouk ukila uhiteni mini . ”
44010023	Ma Pita misis xatel tengan latipat tamu itela e nim ak . Di , e makoe nen , Pita del rut moletin ngan xil tahal Sopa xa laneket , labue xat xil . Di , be xil laba .
44010024	E visuvong nen , e mahis , laduxoh Sesaria . E rute ak , Konilias di datil Pita , xi del rut vatimol nan e rut timue tehos nan xil xa tesilasil ni xil tengan limei .
44010025	Melele xa Pita be nim , Konilias mei mitingeiril pe meten e mot mini .
44010026	E Pita dal rati e bitene , “ ! Mea soh ! ! Inou mun nabe moletin tang ! ”
44010027	Ma Konilias mea e Pita dit misepin mini . Lukakao lube nim e Pita pusi xa ut pol ni moletin xil ngamu .
44010028	Ma misepin mi xil bitene , “ Xamim vus mukil kuhi xa Rae na Siu xil bit masakras mavituei vatel ngan xil xa latave Siu ti . E Hi pisen ni tuei minou xa ninanemi ti ninahit moletin tova misa mu tamese ti .
44010029	Misak ni melele xa osa sepinien bit nimei , namaen ni e namei komanon . ? Ma nasis xamim , veneh ma musilasil ve nou ? ”
44010030	Konilias biteni mini bitene , “ Melengien tol mitavi , e 3 klok mahis nggoni ngan taxa radi xiak , inou di natesis e nim mavan . varinga tang , napus moletin tei mising ni eising tei xa minehin pupu , mei misoh momal pe metok .
44010031	Xi biteni minou bitene , ' Konilias , Hi mikil xouk , di milong sisen xil nam e mipus kil tutouen xa di osa ni ba ni hoeo xil .
44010032	Taxeak , usil moletin ti xil lihe Sopa tengan ha lipus moletin tei , hisen Saemon Pita . Xi de visal moletin tei xa di pol ni holesok xil ni hilbe buluk . Moletin ak , hisen Saemon , e nim man de sangas ni tas . '
44010033	Mak iaxa natemanon nasa sepinien bat ve xouk , ma bos mak mu xa omei . Xamem vus mei madi vituei inggak pe met Hi Suv tengan xa muteong ni naha xa Hi misa ni minuk tengan xa mei uhiteni mi xamem . ”
44010034	Di , Pita biteni mi xil bitene , “ Taxeak , nakil kuhi sung mak xa Hi taketeh ti vahos ni Siu xil kestang , e pe meten , moletin xil vus lapin tang .
44010035	Hi memaal ve ngan xil vus xa di lamot mini e di lapol momal , tave ti neta xa xil labe moletin te rute sav xil .
44010036	Xamim mukil sepinien xa Hi misa ni tuei bat mi moletin xil tahal Isrel xa bit longeongen hos te tomat bemei mi xir nggo Iesu Kristo . ! Xi be Suv na moletin xil ngasen !
44010037	Mukila ngamu sexien xil xa mistal mikapis e provins tahal Sudea . Testal kokot texo provins tahal Kaleli tetutou ni melele xa Sion di tesetu usil teriren xa di tepol ni mi moletin xil .
44010038	Mukila ngamu usil Iesu tahal Nasaret iaxa Hi tepol ni tepolu ni Ninin Eo e tesa xeihen mini . Iesu tekapis ut ngasen e di tepol ni polien hos xil e di tetal rerat ngan xil vus xa xeihen na Temat teti xat xil mei vexil temase . Xi tekila tepol ni temak vengan xa Hi teti visali .
44010039	Xamem iaxa matepus holesok xil xa di tepol ni e taon tahal Serusalem e rute sav mun e von ne Siu xil . Di , lasak ni temat melele xa lateti xati tete eivave .
44010040	Melengien tol tetavi , Hi tesak ni temea rilomun ra maten e mei testal
44010041	mi rut xamem tang xa Hi tehosei xamem ngamu . Reitin mak , dutou ni melele xa temea rilomun ra maten , xamem mateanien e matemun tetela .
44010042	Iesu tesep mae ni xamem tengan ti musetu ni longeongen hos nan mi moletin xil e musep kila xa xi iaxa be ngan xa Hi tehosei tengan ti ilepis moletin xil ngasen , ngan xil xa lameul ladi e ngan xil xa lalel tuei .
44010043	Provet xil vus di latesepin usili latehit moletin xil vus xa laneket e hisen , Hi iketeh ihos rilomun ni xil .
44010044	Melele xa Pita di tamu misepin , Ninin Eo bemei polu e meulien na ngan xil xa di lataeong ni sepinien nan .
44010045	Siu xil xa laneket ngamu xa tehe xil mi Pita latexo Sopa latemei , xil lamesep pupu vengan xa lapusi xa Hi misa Ninin Eo nan mei polu e ngan xil mun xa latave Siu ti .
44010046	Lalong kila vengan xa lalong xil lasepin nggo sepinien xil xa tave nae xati ti e di lakikei lapet rat his Hi . Di , Pita biteni mi xil bitene ,
44010047	“ ! Ngan xil ak , lapolu ngamu ni Ninin Eo nggoni xir tang ! ? Mak , ma visi tova mikila vasikoe xol xir tengan rinaterir ni xil ti e oei ? ”
44010048	Misak ni , Pita misemae tengan literir ni xil e oei e his Iesu Kristo . Di , xil lasis Pita xatel tengan latiti melengien ihe vahis mun itel xil .
44011001	Longeongen xa bit ngan xil xa latave Siu ti lake reitin e sepinien na Hi mei duxoh eloheoh xil na Iesu del Siu sav xil mun xa laneket e ladi Sudea .
44011002	E melele xa Pita bemei e Serusalem , rut Siu xil lamei lasepin nggeih xati vengan xa lanemi labit ngan xil vus xa laneket e Iesu lihusil xat sexien te vexaho .
44011003	Xil labiteni mi Pita labitene , “ Xouk oteha otete tim sa ngan xil xa latave Siu ti e di oteanien mun tetel xil . ”
44011004	Ma Pita misep kila mi xil usil holesok xil xa testal kokot mini ba duxoh hoxalite teni bitene ,
44011005	“ Melele xa natete taon tahal Sopa , di natesis . E melele xa di tamu natesis , natepus metuveen tei . E metuveen ak , tilang hat temasel e kaliko tei xa mahulong latesae ni texo kusute xatel texo ut nesao temei temal vari ni nou .
44011006	Natetei hiraek teha en , natepus hisit vongoro ngasen , ngan xil xa lamah e ngan xil xa labe vuran , tetal xil e tuman xil mun .
44011007	Di , natelong rae tei temei ni nou tehitene , ' ! Pita tamea ! ! Uhas ti xil e ua ni ! '
44011008	“ E inou natehitene , ' ! Suv , nasakras napol vamak ! E meulien navan , inou natakar pis ti mu holesok xil xa latamese ti mu xa tavos ti pe metom tengan lava ni . '
44011009	“ Di , rae texo ut nesao tesepin rilomun minou tehitene , ' Naha xa Hi bit memese ngamu , xouk onanem ni ti onahit tavos ti . '
44011010	Sexien ak testal minou tehe vatol , di , kaliko ak tetilomun tehe ut nesao .
44011011	varinga tang , moletin tol xa latosil xatel latexo Sesaria latemei latesoh momal visal nim xa nateta en .
44011012	E Ninin Eo tehiteni minou tengan nihusil xatel matiha , ninanem ti nasa ve xil . Di , moletin xil ak mun tahal Sopa xa labe tei e he sav (6) latehe xametel mateha matehe nim e tim sa moletin tei , hisen Konilias .
44011013	Xi tehiteni mi xametel xa masxaxa tei mei testal mini . Masxaxa ak tesoh e tim san e tesa sepinien ak mini tehit , ' Usil moletin ti xil lihe taon tahal Sopa tengan ha lipus moletin tei , hisen Saemon Pita .
44011014	Moletin ak ihiteni minuk itel ngan xil vus xa ladi e tim sam usil suse xa muhur meulien hu en . '
44011015	“ E melele xa di tamu natesepin , Ninin Eo mei tepolu e meulien nae texoni ngan xa tepol kokot ni mi xir .
44011016	Di , natenem rilomun ni naha xa Suv Iesu tehiteni mi xamem tehitene , ' Sion teterir ni moletin xil ni oei , e xamim , literir ni xamim e Ninin Eo . '
44011017	? Misak ni xosxa Hi bit ngan xil ak lakila lihur sanien nan nggoni ngan taxa tesa ni mi xir melele xa rateling neketen nar e Iesu Kristo , ma inou nabe visi iaxa nakila nisikoe xol Hi ? ”
44011018	Melele xa lalong Pita misepin mak , latasepin ti mun vari vasa . Di , lapet rat his Hi e labit , “ Taxeak , Hi misah suse tengan moletin sav xil xa latave Siu ti likila mei lihiles meulien nae e lihur meulien hu . ”
44011019	Melele xa sakpurunien temei te xeih e Serusalem , tetutou ni melele xa Siu xil latehov vin Stivin , rut ngan xil xa laneket e Iesu latetasil latehe rute sav xil . Rute latehe Ponisia , rute latehe aelan tahal Saepras e rute sav mun latehe taon tahal Antiok . E melele xa lateti e rute xil ak , di latesetu mi Siu xil kestang .
44011020	E rute e xil xa latehe ngan Saepras e ngan Saerin , melele xa latexo Serusalem latemei Antiok , xil di latsetu usil Suv Iesu mun mi ngan xil xa latave Siu ti .
44011021	Xeihen na Suv di mi xil , e moletin holu labiles meulien nae e laling neketen nae e Suv Iesu .
44011022	E Serusalem , ngan xil te sias lalongeong ni xa ngan xil xa latave Siu ti mei di laneket . Mak , ma lasil Banabas be Antiok .
44011023	Melele xa Banabas ba duxoh Antiok , pusi xa tuxolxatien na Hi di mi xil e memaal ven . Di , misel xat xil tengan lisoh ixeih e neketen nae e lihusil kuh Suv Iesu .
44011024	Banabas be moletin tei xa bos , neketen nan nggeih e Ninin Eo polu en . Mak , ma setuen nan misak ni moletin holu labiles meulien nae mei laneket e Suv Iesu .
44011025	Di , Banabas be taon tahal Tarsis tengan valang ves Sol .
44011026	Melele xa mikameti , dela lube Antiok . Huram tevi tei , luleh viton ngan xil te sias tahal Antiok e di lupispisi mi moletin holu . E rute ak vari , ngan xil xa laneket , latekes kokot ni xil ni ' Kristin ' .
44011027	E melele nen ak , provet ngan xil te Sias tahal Serusalem lamei e Antiok .
44011028	Tei e xil xa hisen Akabas misoh e hilaep te moletin xil e xeihen na Ninin Eo mei polu en . Xi mike mese ni xa pangasien tei te mae kekaten imei ikapis e ut etan (ngan ak testal sung e melele xa Klodias tehe suv toto tahal Rom) .
44011029	Kristin xil kekes e Antiok laling xati xa lisa ti sanien eah xa xi mikila ipol ni iha itutou ni tua nae xil xa ladi provins tahal Sudea .
44011030	Ma lapol ni , e lalingi e he Banabas xal Sol tengan ha lalsa ni mi elda xil te Sias tahal Serusalem .
44012001	E melele nen tak , Suv Toto Herot pol ni sakpurunien bemei xat ngan xil te sias tahal Serusalem .
44012002	Misemae ni rut moletin nan xil te vaeen laba lada xoteh hurae Temis , xa tunali Sion .
44012003	Melele taxa pusi xa Siu xil lamaal ve neta xa pol ni , ma misa sepinien tengan ha lital xat Pita mun . Xi pol ni mak momal e Melengien xil te Beret xa Is Tovuol En .
44012004	Melele xa ladal xat Pita , langguri ba e lalingi e nim te xeih . E Herot misemae ni vanut moletin te vaeen hat tengan ti liketeh xole . Herot minemi bit itutou ni Anien te Tavien , ihuri imei pe met moletin xil , e ilepisi .
44012005	E melele xa Pita da tamu e nim te xeih , ngan xil te sias tahal Serusalem di latangel ni ti sisen ven .
44012006	Diamu e melele xa Herot bit ihur Pita ha ilepisi , e vongien nen momal , Pita di pat e nim te xeih . Hen xalu labar xati ni sen e moletin te vaeen lu ludi e rin xalu . E puiteh te nim te xeih , moletin lu mun lusoh ludi e hale .
44012007	Vatakes , masxaxa tei na Suv mei mistal , e miehen tei mileluv xol ut xa Pita da en . Xi dil valxou Pita e milale ni . Di , biteni mini bitene , “ ! Temanon ! ! Tamea ! ” Vatakes , sen meluv reling hen , mot be tan .
44012008	Masxaxa biteni mini bitene , “ Lihi xat atuatu nam e hes xat sandel nam . ” Ma Pita pol ni mak . Di , masxaxa biteni mun mini bitene , “ Using ni kot nam e uhusil nou . ”
44012009	Ma Pita mitamea , nggusil masxaxa lustal ra nim te xeih . E di minemi bit holesok xil ak tave reitin ti , be metuveen tei tang .
44012010	Lukakao luba luli vanut moletin te vaeen tei . Di , lukakao luba vuma ... luli vanut moletin te vaeen tei mun . E melele xa luduxoh puiteh te vioh te nim te xeih xa be aean , lupusi xa misaha tasen . Ma lustal e lukakao e suse tei e Serusalem luba . Vatakes , masxaxa ak be relingi e Pita mikameti xa misoh tasen .
44012011	Di , Pita minem kil neta xa mistal mini e misep tasen bitene , “ ! Be reitin ! Hi Suv misa masxaxa nan bemei tengan vahur rat nou ra he Suv Toto Herot e ra holesok xil xa Siu xil di lanemi labit ti lipol ni minou . ”
44012012	Melele xa Pita minem kila rilomun , xi ba be nim ma Meri , nine Sion Mak . E rute ak , moletin xil holu xa laneket ladi vituei e di lasis .
44012013	Melele xa Pita bemei mirei puiteh , atou te polien tei bemei xa hisen Roda e xi bit vakil ti visi iaxa de hale .
44012014	E melele xa atou ak milong kil rae Pita , mesep e memaal pupu . Tengan vasah puiteh , e xi miloh sung ba biteni mi ngan xil xa ladi nim bit , “ ! Pita , xi taxa misoh de hale xiak ! ”
44012015	Xil labit , “ ? ! Otallang ! ? ” E xi nggulehi dit biteni xa xi milong Pita mak . Ma xil labiteni mini labit , “ Xos masxaxa nan tang iaxa di olonge iaxai . ”
44012016	Melele xa di lasepin usili , Pita nggulehi dit miti puiteh vuma ... tei e xil misaha . E melele xa lapusi xa be xi reitin , lamesep pupu .
44012017	Pita mike xat xil nggo hen bit litit votei . Di , bit kila mi xil xa Suv iaxa misak ni mistal reling nim te xeih . Biteni mun mi xil bitene , “ Muhit usil holesok xil ak mi Temis e ngan tesav xil mun xa laneket . ” Di , be reling xil ba be rute sav .
44012018	E makoe nen , moletin te vaeen xil xa latling xil ti lateketeh xol Pita , lanexo pupu e di labit , “ ? Pita ba xave ? ”
44012019	Melele xa Herot milongeong ni , misil moletin te vaeen xil nan ba lalang ni , e xil mun latakameti ti . Di , misis pilei mereketeh xil ak . Di , misemae ni tengan lihas vin mereketeh xil ak . Dutou ni ngan ak , Herot be reling Sudea e ba di vuteili e Sesaria .
44012020	Melele xa Herot di tamu e Sesaria , moletin xil tahal Taer e Saedon lapol ni neta tei xa misak ni ien minggat xil . Ma bit moletin xil nan lanasa ti mun anien mi xil . Ma moletin te rute xalu ak , lasil vanut moletin tei tengan lava lapus Herot . Diamu , lasis tutouen mi moletin tei na Herot xa nenesien nan di en , hisen Blastas . E del tutouen nan , Herot mae ni xa laling xat melengien tei tengan moletin xil tahal Taer e Saedon limei tengan lipol ni hitxatien te tomat itela .
44012021	E melengien teni , Herot mising ni eising tei xa bos xa bos na suv toto xil , e bemei dotan de hor nan . Di , misa sepinien tei ba mi xil .
44012022	Moletin xil labit lisak ni valonge vahos , ma lakei ba ni labitene , “ ! Rae nam taxoni moletin sav ti ! ! Rae nan nggoni hi tei vari ! ”
44012023	Herot milong sepinien nae e mae ni xil labiteni mak , e tasa ti merereen vaha mi Hi . Misak ni , vatei takes , masxaxa tei na Hi Suv bemei e pol ni mesei . Tavehi ti , tomasis xil labe tinen e langga ni vuma ... mat .
44012024	E sepinien eo na Hi xa Herot di tevae tetela , xi mei mahulong mu e mikapis ut xil ngasen .
44012025	E melele xa Banabas e Sol lupol vuol ni polien xil xa sias tahal Antiok latesa xalu lutehe Serusalem ven tengan lalsa tutouen mi hoeo xil , ludilomun lube Antiok , e Sion Mak ba xatel .
44013001	E sias tahal Antiok , provet e tisa ngan xil lateti en : Banabas , Simeon (xa be timaluxoluk tei) , Lusias (tahal Saerin) , Manaen (xa tehe timue hos tei na Suv Toto Herot) , e Sol .
44013002	Vatei , melele xa di lamot mi Hi e di labal ni anien , Ninin Eo bemei misepin mi xil bitene , “ Muha muling Banabas e Sol ti lalipol ni polien xa inou nabosei xalu tuei ven . ”
44013003	Ma xil langgulehi di labal e di lasis . Di , laling he e Banabas e Sol e lasil rat xalu luba .
44013004	Dutou ni xa Ninin Eo misa rat Banabas e Sol ra hal Antiok , xalu luba lube Selusia . Lunggo tuturil e rute ak lube aelan tahal Saepras .
44013005	Melele xa lube ut e hal Salamis , lube nim te pispisien xil e di lusetu usil sepinien na Hi mi Siu xil . Sion Mak mun be xatel e di dutou ni xalu .
44013006	Di , Banabas e Sol lunggur xoteh aelan tahal Saepras luba lube taon tahal Pampos . E inggak , lubisu mi Siu tei , hisen Eleimas . Xi be moletin tei te vongou e di miluvos moletin xil bit xi be provet tei na Hi .
44013007	Vehakut , de sangas visal vat tei te kavmen xa di milaxat rute ak , hisen Serkias Polas . Xi be moletin tei xa tehe eimae , e melele xa milonge xa Banabas e Sol ludi inggak , mikes xalu lumei tengan lalsetu ni sepinien na Hi vateong ni .
44013008	E Eleimas misep sisil hisealu tengan vasak ni vat na kavmen naneket ti e Iesu .
44013009	Ninin Eo bemei polu e Sol (xa hisen tei mun be Pol) , ma miketeh pus Eleimas
44013010	e misepin nggeih ba mini bitene , “ ! Xouk obe nat Temat ! ! Di obae mi sexien xil vus xa bos ! ! Opolu ni hisit luvosen xil ngasen e vehakut di osak pisi di obiles longeongen hos usil Suv Iesu mei be luvosen tang !
44013011	Ve sexien ak , Suv isa pangasien imei e xouk . Metom xalu mei ivar e onapus ti mun miehen ihe nousav vuteili . ” Vatakes , Eleimas , meten be momah , dit mitavuel . Ma di kapis tengan vakamet moletin tova vatal xat hen vahe suse mini .
44013012	Melele xa vat na kavmen pusi mak , mesep pupu e mei mineket e Suv Iesu ve pispisien nalu .
44013013	Pol e ngan tesav xil mun laling Pampos , langgo tuturil labe taon tahal Perka xa de provins tahal Pampilia . E rute ak , Sion Mak be reling xil dilomun be Serusalem .
44013014	Di , langgo Perka laba labe taon tahal Pisitia-Antiok . E Sabat , labe nim te pispisien na Siu xil e ladotan en .
44013015	Di , moletin tei buli sepinien tei e Rae xil na Mosis e ngan xa Provet xil latetisi . Melele xa buli bus , vat xil te nim te pispisien ak lasil moletin tei ba misis Pol xal Banabas bitene , “ Toxoli xalu , xosxa munggur xat neta tova tengan xa mulihiteni vatutou ni moletin xil ak , ma bos xa mei mulhiteni . ”
44013016	Ma Pol mea , misa hen be nesao tengan liti votei e bitene , “ Xamim xa mube Siu , e xamim xa mutave Siu ti xa di mumot mi Hi , bos xa muteong ni nou .
44013017	Hi na Siu xil iaxa tehosei avu nar xil e tesak ni moletin nar xil mei latehe holu tova tang melele xa lateti e Isip , tave ti neta xa latnave hortan ti te rute ak . Di , Hi teleh rerat xil ra rute ak texo xeihen nan .
44013018	E neta sav xa sexien xil nae misa , xi telaxat kuh xil e uruvuol huram hanutap lu (40).
44013019	Di , kantri lu e he sav (7) xa mahulong pupu xa lateti e tan xa mahulong tahal Kenan , Hi tehu len xil e tesa tan nae mi avu nar xil tengan mei ihe tan xati nae .
44013020	Melele xa latemei e Isip ba duxoh melele xa tan tahal Kenan mei de he , huram handred hat e hanutap lu e hexalu mun (450) tetavi . “ Di , Hi tepet rat suv xil te lepisien tengan ti lipol mi xil ba duxoh melele xa tepet rat Samuel tehe provet nae .
44013021	E melele xa moletin xil latsis Hi tengan vapet rat suv toto tei valaxat xil , ma Hi tehosei Sol , nat Kis xa texo vatimol na Bensamin . E xi telaxat mol-Isrel xil huram hanutap lu (40).
44013022	Di , dutou ni ngan xa Hi teso rat Sol , xi pet rat Deved sung mei tehe suv toto nae . Hi tehit usil Deved temak , ' Deved , nat Tiese , napusi xa xi be hisit moletin tei xa inou namaal pupu ven . Xi mikila vapol ni holesok xil vus vaxoni ngan xa inou di ieok bei . '
44013023	“ Hi tehit xati xa moletin tei istal ixo vatimol na Suv Toto Deved tengan mei vateh meulien e Siu xil . Moletin ak be Iesu Kristo .
44013024	E melele xa Iesu tenapol ti mu , Sion tesetu mi mol-Isrel xil vus tengan lihiles ra tesaen xil nae e limae ni mei literir ni xil e oei .
44013025	Di , sangas ni melele xa Sion tepol vuol ni polien nan , xi tesis pilei moletin xil tehitene , ' ? Xamim munemi mubit inou nabe visi ? ? Mubit inou nabe xi xa Hi tehit xati tehit isa ni imei ? E-e , tave nou ti . Xi itutou imei , e inou natapin ti tengan xa mei nihe slev nan e namur rat sandel nan . '
44013026	“ ! Toxoli xil te vatimol na Ebraham , del xamim vus xa di mumot mi Hi e mutave Siu ti , muteong kuhi ni nou ! Hi tesa sepinien teteh meulien en mi xir .
44013027	Xi tesa kokot ni mi Siu xil tahal Serusalem tetel vat nae xil texo tisien na provet xil xa di latvuli e Sabat xil ngasen . E xil latele ras sepinien xil ak , e latnale kil ti xa Iesu be Kristo xa miteh meulien e xil . E neta sav xa lale rasi , melele xa latepol ni suse xa Iesu temat texo en , latesak ni sepinien na provet xil ak mei testal tehe reitin .
44013028	Tave ti neta xa latnakamet ti neta vasa xa Iesu vapol ni tengan ha vamat ven , e latesi petine Paelet tengan vamae ni lava lavasi vamat .
44013029	E melele xa latepol ni holesok xil ngasen tehusil naha xa Vanuvei na Hi tehit xati , xil latehur rat tiei nan ra eivave , be latelingi tete vangihat tei .
44013030	! E Hi tetal rat rilomun ni ra maten !
44013031	Di , melengien holu , Iesu di testal mi ngan xil xa latehe xil latexo Kaleli mei latehe Serusalem . E taxeak , xil sung di lasep usili mi Siu xil .
44013032	E xamem mamei tengan masep mese ni mi xamim xa naha xa Hi tehit xati mi avu nar xil tetiamu ,
44013033	xi pol ni bemei be reitin tuei mi xir melele xa tepol ni Iesu temea rilomun ra maten . Ngan ak nggoni ngan taxa Sam xa be lu (2) di tehiteni usil Iesu tehit , ' Xouk obe natuxuli , e xosali , inou nabe tamom . '
44013034	“ Hi tetal rat Iesu ra maten e tamaen ni ti mun tengan tiei nan volel . Ngan ak nggoni ngan taxa Hi tehit usili tehit , ' Hitxatien eo xa natepol ni mi Deved , nipol ni mun mi xamim . '
44013035	“ E Sam sav mun tesep usili tehitene , ' Hi Suv , onamae ni ti tiei na moletin eo nam navolel ti e vul . '
44013036	“ E Deved xa xiak , melele xa xi tepol vuol ni holesok xil xa Hi teling xati tengan ti ipol ni , di , mat . Xil latelingi pat e von tehinen tetel avu nan xil , e tiei nan teta tevolel .
44013037	E ngan ak tamak ti mi ngan xa Hi tetal rati ra maten .
44013038	Toxoli xil , sepinien xa matsa ni mi xamim mak : Iesu mikila ileh rerat tesaen xil namim e isak ni Hi iketeh ihos mun ni xamim .
44013039	E ngan xil vus xa laling neketen nae en , vexil imase ra tesaen xil xa Rae xil na Mosis misakras valeh rati ra xil .
44013040	Ma mulaxat kuh xamim tengan xa naha xa provet xil latehit mese ni tuei nastal ti mun mi xamim . Latesepin ni latehitene ,
44013041	' ! Muteong , xamim xa munem mele ni naha xa Hi di pol ni ! ! Mutemanin en e mumat ! Tave ti neta xosxa moletin sav tei tomak vamei vasep kila mi xamim , naha xa di napol ni mi xamim xosali be neta tei xa musakras muke reitin en . ' ”
44013042	Melele xa Pol e Banabas lusepin bus , lube reling xil ra nim te pispisien . Di , moletin xil lasis xalu tengan laltilomun lalisep usil holesok nen ti mun e Sabat xa itutou imei .
44013043	Dutou ni totanen ak , moletin xil holu langgusil xalu laba , ngan xil xa labe Siu e ngan xil xa latave Siu ti e di langgusil xat Rae na Siu xil e lamot mi Hi nae . Lusepin mi xil e lusel xat xil tengan lixulehi liling nenesien nae e eheien hos na Hi .
44013044	E Sabat sav mun , sangas moletin xil vus te taon tahal Pisitia-Antiok lamei tengan lalong usil sepinien nalu usil Suv Iesu .
44013045	E melele xa Siu xil lapus vanut moletin xa be mahulong mak , ma lanem misa pupu ni xalu . Misak ni laseputut ni Pol e lasep sisin holesok xil vus xa di misep usili .
44013046	Ma Pol xal Banabas lusepin nggeih ba ni xil lubitene , “ Hi tehit xati tengan sepinien nan vamei kokot mi xamim . E vengan xa di musin ni e iemim tavei muvur meulien sal , ma malhe reling xamim . Xosali maliha sung mi ngan xil xa latave Siu ti .
44013047	Hi Suv tesa selxatien ak ba mi xamim tehit , ' Napol ni xamim mube miehen mi ngan xil xa latave Siu ti . Mak , ma muhur sepinien teteh meulien en iha mi moletin xil vus te ut etan . ' ”
44013048	Melele xa ngan xil xa latave Siu ti lalonge mak , lamaal pupu e lapet rat sepinien na Hi . Ngan xil vus xa Hi tehosei xil tengan lihur meulien sal , ngan xil ak laling neketen nae e Suv Iesu .
44013049	Ma sepinien na Suv miloh mikapis ut ngasen e rute nen ak .
44013050	E rut Siu xil laba lapus rut vat xil del rut atou ngan xil mun xa labe eilep e polien nae xa di lamos e Siu xil , e lasak ni nenemien nae misa ba ni Pol e Banabas . Misak ni , moletin xil lasil rat xalu lube reling taon nae .
44013051	Ma Pol e Banabas lumea lurang meas ra kaelealu ba xat taon nae tengan vasel kat xil xa pangasien tei mei xat xil . Di , luba lube taon tahal Aekoniam .
44013052	E moletin xil tahal Pisitia-Antiok xa mei laneket e Iesu , Ninin Eo bemei polu e xil e sien na Hi di e xil .
44014001	Di , e Aekoniam , nggusil sexien matu nalu , Pol xal Banabas lube nim te pispisien na Siu xil e di lupispisi kuhi mi xil . Misak ni Siu xil holu del ngan xil xa latave Siu ti , mei laneket e Iesu .
44014002	E rut Siu xil xa latake reitin ti e pispisien nalu , lasusu petine ngan tesav xil xa latave Siu ti tengan iexil vakat e lavae mi Kristin hu xil .
44014003	Misak ni , xalu ludi be nousav e rute ak e ulixalu takan ti . Di lusetu kuhi mi moletin xil usil eheien hos na Iesu , e Suv di pisen ni xa sepinien nalu be reitin nggo xeihen xa misa ni mi xalu tengan lupol ni merekel xil e sexien sav xil xa tellep .
44014004	Ma moletin xil te taon ak ladi pas xil be vanute lu : vanute tei langgusil Siu xil , e vanute tei mun langgusil eloheoh xalu .
44014005	Di , rut moletin xil xa latave Siu ti del Siu xil e vat nae xil , lapol ni lingxatien tei tengan lava ni xalu ha lavov vin xalu .
44014006	Melele xa eloheoh xalu lulongeong ni lingxatien ak , xalu lulesae lube Laekonia , ba ludi taon xalu ak , Derbi del Listra , e ut nen xil mun xa di sangas .
44014007	E rute xil ak , xalu di lusetu ni longeongen hos usil Iesu .
44014008	E taon tahal Listra , moletin tei da en xa misakras vakakao vengan xa len xalu tesa melele xa latepesi .
44014009	Xi dotan tang da , di miteong ni sepinien na Pol . Pol pusi e pus kila xa neketen nan pipin tengan mikila ikakao . Ma miketeh momal ni
44014010	e mikei ba ni bitene , “ ! Xouk , umea soh ! ” Ma moletin ak but be nesao e mikakao .
44014011	Melele xa vanut moletin xil ak lapus holesok xil xa tellep ak xa Pol di pol ni , xil di lakei nggeih nggo sepinien nae tahal Laekonia labit , “ ! Xalu ak lube hi lu xa lutemei etan e lubiles xalu lumei lunggur tiei nggoni moletin ! ”
44014012	Ma xil lakes Banabas ni ' hi Sius , ' e Pol ni ' hi Hermis ' vengan xa Pol be tei e xalu xa di misetu holu mi moletin xil .
44014013	Sangas ni taon ak , nim eo tei da xa di lamot mi hi Sius en . E pris tei teni nggur longeongen , ma bemei visal puiteh te vioh te taon ak del xat buluk lu xa laso xol en hungovae de huraealu . Di , xi del vanut moletin xil ak labit lavas buluk xalu ak vahe sanien eo tei nae mi xalu .
44014014	Melele xa Pol xal Banabas lule kil naha xa xil labit ti lipol ni , xalu lulonge misa pupu . Ludal papas eising nalu e luloh lube hilaep te vanut moletin xil ak e di lukei nggeih lubitene ,
44014015	“ ! Moletin xil ! ? Veneh ma mupol ni sexien xil ak ? ! Xamel ak mabe moletin tang manggoni xamim ! Mamei inggak tengan malsa longeongen hos na Hi mi xamim . Xi bit muviles ra nanao votei xil ak e mumot mini kestang . Xi iaxa meul e pol ni ut nesao e ut etan , pol ni tas del holesok xil vus xa ladi en .
44014016	Tetiamu , temae ni moletin xil tahal kantri xil ngasen tengan lihusil nenemien nae xil tang e ti limot mi hi sav xil .
44014017	E tave ti neta xa latakil ti , xi di pisen sexien nan xil mi xil nggo holesok hos xil xa di pol ni . Xi misa us mi xamim nggo ut nesao e mei mikas anien samim xil e naho e pol ni meul bos . Xi bos mak , e di misa pupu ni anien mi xamim e di pol ni mubesi xamim . ”
44014018	Tave ti neta xa xalu luso sepinien xil ak , sangas lusakras lalosikoe xol moletin xil ak tengan linavas buluk xalu ti ak nave sanien eo nae mi xalu .
44014019	Rut Siu xil langgo taon tahal Pisitia-Antiok e taon tahal Aekoniam mei lastal e Listra . Lasep luvos vanut moletin xil ak tengan lanem vasa ni xalu . Ma xil langgov Pol e lalihi ba laso ni be reling taon nae vengan xa lanemi labit mat .
44014020	E dutou ni , moletin xil xa laneket e Iesu mei lakapis xole . Vatakes , xi mitamea e ladilomun lube taon tahal Listra . Ut milan , xal Banabas lube taon tahal Derbi .
44014021	Pol xal Banabas lusetu ni longeongen hos na Hi e Derbi e moletin holu mei laneket e Iesu . Di , ludilomun e suse nalu lumei Listra e Aekoniam . Di , lunggur sal ni lube Pisitia-Antiok .
44014022	E ut xil ngasen , ba di lusao ni moletin xil xa laneket e Iesu . Lupol ni nenemien nae nggeih mu e lusel xat xil tengan lisoh ixeih e neketen nae . Xalu di lupispisi mi xil lubit , “ Ixo suse te longpangansen , ma rikila riha rihe ut xa Hi be Suv Toto en . ”
44014023	E sias xil ngasen xa lusao ni , di luling elda xil tengan lilaxat xil . E diamu ni melele xa luba , di lubal ni anien e di lusis ba ni Suv Iesu tengan ilaxat kuh elda xil xa lateling neketen nae en .
44014024	Usil kakaoen nalu , lunggur xoteh ut xil tahal Pisitia e lube provins tahal Pampilia .
44014025	E rute ak , xalu lusetu ni sepinien na Hi e taon tahal Perka . Di , lube taon tahal Atalia .
44014026	E rute ak , lubut e tuturil tei e ludilomun lube Antiok . Rute ak iaxa moletin xil latsis xol xalu tengan Hi iti mi xalu e polien nalu e taxeak lumei e lupol vuol ni .
44014027	Melele xa mei lustal e Antiok , luleh viton ngan xil te sias te rute ak . Lutumul usil holesok xil xa Hi tepol ni texo polien nalu . Lusep kila mi xil xa Hi tesah suse mi moletin xil xa latave Siu ti tengan mei lineket e Iesu .
44014028	E ludi rute ak nousav nen li del xil .
44015001	Rut moletin xil langgo Sudea lamei e Antiok , e di lapispisi mi moletin xil xa laneket labit , “ Rae xil na Mosis biteni bit Hi misakras vateh meulien e xamim xosxa munave vexaho ti . ”
44015002	Melele xa Pol xal Banabas lulonge mak , lungor pupu del xil ve ngan ak . Misak ni xil labosei Pol , Banabas , del rut moletin sav xil mun tengan lihe Serusalem ha lisepin itel eloheoh xil e elda xil ve sexien te vexaho ak .
44015003	Ma ngan xil te sias tahal Antiok lasil xil laba . Melele xa lakakao laba , di lasao ni moletin xil xa laneket e rute xil vus e Ponisia del provins tahal Sameria . E melele xa lapus xil , labiteni mi xil e rin xa moletin hao xa latave Siu ti di labiles meulien nae e mei laneket e Iesu . Longeongen ak misak ni Kristin xil ngasen ak labesi pupu ni xil .
44015004	Melele xa laduxoh Serusalem , ngan xil te sias , del eloheoh xil e elda xil mun langgur pilei xil . Di , Pol xal Banabas lubit vuol ni holesok xil vus xa Hi tepol ni texo xil tetel ngan xil xa latave Siu ti .
44015005	E melele xa di tamu lusepin , rute e ngan xil xa laneket xa di lamos e Parasi xil lasoh e labiteni labit , “ Xosxa ngan xil xa latave Siu ti labit mei lamos e xir , bos xa xil mun lihe vexaho e lilong xat Rae xil na Mosis . ”
44015006	Di , eloheoh xil del elda xil lamei labe vituei e kaonsel tei tengan lamal ni ngongoren ak .
44015007	Lasep tetavoe ni be nousav . Di , Pita misoh e biteni mi xil bitene , “ Toxoli xil , xamim vus mukila xa tetiamu , Hi tehosei nou ra xamim tengan nisetu ni longeongen hos mi ngan xil xa latave Siu ti tengan lilonge e lineket en .
44015008	E Hi , xa mikil vuol ni nenemien na moletin xil , tepisen ni xa xi tehosei moletin xil ak xa latave Siu xil ti melele xa tesa Ninin Eo mi xil nggoni ngan taxa tesa ni mi xir .
44015009	Naha xa Hi di pol ni mi xil pipin tang mi xir . Nggoni xir , xi mikas moten meulien nae ra tesaen vengan xa laneket e Iesu .
44015010	? Ma taxeak , veneh ma mubit musak pis Hi melele xa muling Rae nar xil nggoni eipo tei xa meas da xat moletin hu xil na Iesu xa latave Siu ti ? Eipo ak , xir del avu nar xil tetiamu rasakras rapoe .
44015011	! Rinapol ni ti namak ! Xir xa di raneket e Iesu , ranggur meulien hu nggo eheien hos nan kestang . Ma xil mun mak tang . ”
44015012	Di , melele xa Banabas xal Pol di lutumul usil merekel e holesok xil xa tellep xa Hi tepol ni texo xalu tetel moletin xil xa latave Siu ti , moletin xil vus xa ladi , ladit votei .
44015013	E melele xa lusepin bus , tei e xil , hisen Temis misepin mi xil bitene , “ Toxoli xil , muteong ni nou .
44015014	Saemon Pita misep kila ngamu sexien xa Hi tepisen eheien nan tetiamu mi ngan xil xa latave Siu ti e teleh rerat rute e xil tengan mei lihe nan e ti lipet rat hisen .
44015015	Sepinien na Saemon Pita nggoni sepinien na Hi xa texo provet xil tetiamu xa tehit ,
44015016	' Itutou ni ngan ak , inou nitilomun e nisak ni vatimol na Suv Toto Deved isoh rilomun . Reitin , neta sav xa vatimol nan temot , inou nipol ni isoh ixeih mu .
44015017	Ma moletin sav xil te ut etan limei visal nou , ngan xil xa latave Siu ti xa nabosei xil labe navan , xil limei visal nou .
44015018	Ngan ak be sepinien navan xa natehit mese ni nousav temei . ' ”
44015019	Di , Temis biteni mun bitene , “ Nenemien navan xiak . Nanemi nabit bos xa rinapol ni ti naxeih pupu mi ngan xil xa latave Siu ti xa di lasa meulien nae xil mi Hi .
44015020	! E-e ! Bos xa risa uvei tova tang ihe visal xil , e risep xol xil tengan linaxa ti anien xil xa tamese ti xa latesa ni teha mi nanao xil . Linapat ti mun natel atou mu tiramue sav . Linaxa ti mun hisi te vongoro xil xa ra di tamu en , mu ngan xil xa latesar xoteh hurae tang .
44015021	Vengan xa tetiamu bemei duxoh xosali , e Sabat xil vus , moletin xil di lalong kil Rae xil na Mosis melele xa di labuli e nim te pispisien xil . E di lasetu usil sepinien nan e taon xil ngasen .
44015022	Di , ngan xil vus te sias tahal Serusalem lamae ni tengan eloheoh xil e elda xil lihosei rut moletin nae xil tengan lisil xil lihe Antiok itel xat Pol xal Banabas . Ma xil labosei rumali lu xa lube vat na moletin xil e sias ak , hisealu Saelas del Sudas (xa hisen tei mun Barsabas) .
44015023	Ma lasa uvei ak mi xatel latengguri latoba . Uvei ak biteni mak : “ Xamem , eloheoh xil del elda xil , mabit mavit bos makoe mi xamim , tua namem xil xa mutave Siu ti xa mudi taon tahal Antiok , e rute sav xil e provins tahal Siria e provins tahal Selisia .
44015024	Malongeong ni xa rut moletin namem xil labat e lasa sepinien tei xa tepol ni xamim lemim malilil e nenemien namim tata kat ti . Xamem matnasa ti sepinien mi xil tengan lavat laviteni mi xamim vamak .
44015025	Misak ni , xamem matetotan vituei e matemei e nenemien tei takes . Di , matehosei moletin lu e masil xalu tengan lalhur nenemien namem ihat visal xamim . Xalu luka vituei del xat Banabas xal Pol xa lube tua hos nar .
44015026	Xalu ak , sangas laloli sen meulien nalu ve polien na Iesu Kristo , Suv nar .
44015027	Ma masil Sudas xal Saelas lubat . Xalu lalsepin ni sepinien xil imal tang mi xamim ixoni ngan taxa madisi xiak .
44015028	Ninin Eo bit bos tengan nasa ti mun rae xil mi xamim , ma xamem mun mamae ni tengan manasa ti mun eipo xa meas mi xamim . E muhusil kes ni rae xil taxa tellep xa bit :
44015029	munaxa ti anien xil xa latesa ni teha mi nanao xil ; munaxa ti mun hisi te vongoro xil xa ra di tamu en ; munaxa ti mun vongoro xil xa latesar xoteh hurae tang ; e munapat ti mun natel atou mu tiramue sav xil . Xosxa muhusil kuh rae xil ak , ma ihos pupu mi xamim . Ngan ak be hoxalite te sepinien namem . Bos mahis mi xamim vus . ”
44015030	Ma Sias tahal Serusalem lasil Sudas , Saelas , Pol , del Banabas latobe Antiok . Melele xa latduxoh rute ak , latleh viton ni Kristin xil vus e latosa uvei ak mi xil .
44015031	Melele xa moletin xil labuli , xil labesi xil himetu ve sepinien te selxatien xil xa di en .
44015032	Sudas xal Saelas lube provet , e lusepin teviei del xil e ludal rat nenemien nae e lusak ni xil lasoh nggeih e neketen nae .
44015033	Melele xa ludi be nousav vuteili visal xil , Kristin xil labit lisil xalu itel xat tomat na Hi laltilomun lalihe visal ngan xil xa latesa xalu lutemei .
44015034	E Saelas bit ita tamu visal xil .
44015035	E Pol xal Banabas ludi vuteili tamu e Antiok . Xalu del moletin sav xil holu mun , di lapispisi mi moletin xil xa laneket e di lasetu ni sepinien na Suv .
44015036	Di , vatei , Pol biteni mi Banabas bit , “ Raltilomun ha ralsao ni ngan xil xa laneket e taon xil vus xa di rutsetu ni sepinien usil Suv Iesu en , e ralpus ti xa ladi midep . ”
44015037	Banabas mae ni e bit bos xa lalhur Sion Mak ihe xatel .
44015038	E Pol minemi tamal ti tengan lalhuri , vengan xa tetiamu , xi tehusil xat xalu e tenapol vuol ni polien nan xil ti . Xi teheling xalu e Pampilia tamu .
44015039	Ma ngongoren ak mei nggeih pilei e misak ni lukati xalu . Banabas nggur Sion Mak ba lubut e tuturil tei lube Saepras ,
44015040	e Pol bosei Saelas tengan ihe xalu . Di , Kristin xil lasis ve xalu tengan Hi Suv ilaxat kuh xalu .
44015041	Xalu ba di lukapis e lusao ni ngan xil te sias xil xa ladi e provins tahal Siria e provins tahal Silisia . Lusak ni xil mei lasoh nggeih mu e neketen nae .
44016001	Di , Pol nggur sal ni be Derbi e Listra . E rute ak , horam maxoe tei xa di mineket e Iesu da en , hisen Timoti . Ninen be Siu tei xa xi mun mineket , e tamen be ngan Kris .
44016002	Kristin sav xil tahal Listra e Aekoniam lanemi labit Timoti be moletin hos tei .
44016003	Pol ien bei vahur Timoti vahe xalu , ma pol ni be vexaho . Xi pol ni mak vengan xa Siu xil vus xa ladi rute xil ak lakila xa Timoti tave vexaho ti mun vengan xa tamen tave Siu ti .
44016004	Melele xa di latkakao e taon xil , xatel di latbit kil rae xil xa eloheoh xil del elda xil tahal Serusalem latepol ni mi ngan xil xa latave Siu ti . E di latsel xat xil tengan lilong xat rae xil ak .
44016005	Misak ni ngan xil te sias xil vus , neketen nae mei nggeih mu . E melengien xil ngasen , moletin sav xil mun lamei lamos del xil .
44016006	E kakaoen na Pol xatel Saelas e Timoti , Ninin Eo tamaen xatel ti tengan latsetu ni sepinien na Hi e provins tahal Esia . Misak ni latnggo sutang e rute xil tahal Frikea e provins tahal Kalesia .
44016007	E melele xa latduxoh haxot te provins tahal Misia e provins tahal Bitinia , Ninin Eo na Iesu tamaen xatel ti tengan latohe Bitinia .
44016008	Ma xatel latkakao latoba latnggo provins tahal Misia e ba latbe Troas .
44016009	E vongien nen , Pol metuve e pus moletin tei tahal Masedonia . Xi misoh e di mikesi bit , “ ! Amei li e Masedonia e mei ututou ni xamem ! ”
44016010	Melele xa Pol pus metuveen ak , minem kila xa Hi ien bei xa ha latsetu ni longeongen hos nan mi ngan Masedonia xil . Misak ni latbue xat xatel e inou mun , Luk , namos e xatel matobe .
44016011	Xametel matnggo tuturil tei e Troas e matnggur xoteh tas matbe Samotres . Di , e makoe nen , tuturil ak be ut e taon tahal Neapolis .
44016012	Di , matkakao matnggo rute ak ba mattestal e taon tahal Pilipae xa be taon tei xa eilep e provins tahal Masedonia . Kavmen tahal Rom tehur taon ak mei tehe taon tei mun nan . Xametel matdi melengien vahis mun en .
44016013	E Sabat , xametel matbe reling taon e matbe rute tei sangas ni oeisal . Matenemi matobit rute ak iaxa be von sisen na Siu xil . Ma matdotan e di matsepin del atou votei xil xa mei ladi vituei ngamu .
44016014	Tei e xil xa di miteong ni xametel , hisen Lidia . Xi tahal Taeatira e xi iaxa di pos ni kaliko xil xa bihili e bos pupu . Xi be atou tei xa tave Siu ti e vehakut di mot mi Hi . E Hi misah puiteh e meulien nan tengan vakil kuh naha xa Pol di misepin ni .
44016015	E melengien nen tak , xi del ngan xil vus xa ladi tim san lamae ni Pol derir ni xil e oei . Di , misis xametel bit , “ Xosxa mutbit nabe moletin na Hi reitin , mei ha mutti nim mavan . ” Ma matmae ni be xametel matodi .
44016016	Vatei , matoba tengan mathe von sisen e matbisu mi atuli tei xa be slev . Atuli ak , ninin tesa tei da en xa misak ni mikila vake mese ni naha xa istal e melengien xil xa ti imei . Atuli ak , moletin xil holu lamei tengan xi ti vahit kil holesok xil xa istal e meulien nae . Misak ni moletin xatel xa atuli ak de pe heatel , di latlihi vatu xil xa holu nggo en .
44016017	Xi di nggusil Pol e xametel e di mikei nggeih bitene , “ ! Moletin xil ak labe slev xil na Hi xa mili hi sav xil ! ! Xil di lasep kil suse xa Hi iteh meulien e xamim ixo en ! ”
44016018	Melengien holu xi di pol ni mak , misak ni Pol ien mikat ma biles biteni mi ninin tesa ak bitene , “ ! E his Iesu Kristo , nasemae ni xa uhe reling atuli xai ! ” Ma vatakes , ninin ak be relingi .
44016019	Melele xa moletin xatel xa di pol mi xatel latpus kila xa atuli ak misakras valihi ti mun vatu vahe natel , latdal xat Pol xal Saelas e latdel xalu lube von koten xa de hilaep te taon .
44016020	Latdel xalu luba lusoh e pe met moletin xil te lepisien e von vitueien e latbiteni mi xil latbit , “ Moletin xalu ak di lupol ni holesok xil xa misa e taon nar . Lube Siu
44016021	e di lupispisi xa xir , mol-Rom xil , rihusil sexien nae xil , e rae nar xil latamae ni ti tengan ravuri e ravousili . ”
44016022	Moletin xil vus di lasuv xat xatel e di lasepin nggeih ba xat Pol xal Saelas e di lasak tengan lati xalu . Di , moletin te lepisien xil ladal papas eising na Pol xal Saelas be reling xalu e lasemae ni moletin te vaeen xil tengan va lavas pangas xalu ni liei .
44016023	Labas purun xalu bus , laleh xalu ba , laso xalu lube nim te xeih e labiteni mi moletin xa di miketeh xol nim ak tengan ivar xat kuh xalu .
44016024	Melele xa moletin ak milong sepinien nae , xi miso xalu lube namba sikis e bar xat le xalu del xat liei tei xa meas . Ludit mak tang .
44016025	E hilaep te vongien , Pol xal Saelas di lusis e di lukikei ni sisien xil ba ni Hi , e ngan tesav xil xa ladi sangas ni xalu di lateong ni xalu .
44016026	E melele xa di tamu lupol ni mak , latemanin e lul tei xa nggeih milil , e misak ni nim te xeih ak mulul pupu . Puiteh xil vus lasaha e sen xil vus xa tevar xat xil lameluv reling moletin xil xa lateti e nim te xeih .
44016027	Lul ak misak ni moletin xa di milaxat nim te xeih mitemanin . E melele xa mitamea , pusi xa puiteh xil vus milel . Xi minemi bit moletin xil vus xa lateti e nim te xeih latlesae ngamu , ma milihi rat tiei te vaeen nan e bit vatil vin xi mun tang ni .
44016028	E Pol mikei nggeih ba ni bitene , “ ! Onahasuk ti ! Xamem vus madi tak . ”
44016029	Ma moletin ak mikei tengan lapo laet tova vamei . Di , miloh ba , mitingeiril pe met Pol xal Saelas , e len mulul pupu .
44016030	Melele xa miling kuh moletin sav xil e nim te xeih ak , midel Pol xalu lustal e misis xalu bitene , “ ? Suv xalu , nipol ni itep tengan Hi iteh meulien e nou ? ”
44016031	Xalu lubit rilomun ni mini lubit , “ Uneket e Suv Iesu ma xi iteh meulien e xouk , xouk itel ngan xil vus xa ladi tim sam . ”
44016032	Di , xalu lusetu ni sepinien usil Suv Iesu mini e mi mosav xil mun xa ladi tim san .
44016033	E melele nen tak , e vongien , moletin xa di milaxat nim te xeih ak mileh xalu ba mikas moten von liei xa latehas xalu ni . Di , xi del nan xil vus mei laneket e Iesu , ma Pol derir ni xil e oei .
44016034	Di , mileh Pol xal Saelas latbe nesao e nim man , ba misa anien mi xalu . Xi del nan xil vus lamaal pupu vengan xa xil mei laneket e Hi .
44016035	Melele xa ut milan , moletin xil te lepisien lasil polis nae xil del sepinien ak , “ Ha mumae ni moletin xalu xai ha vexalu imase . ”
44016036	Ma moletin xa di milaxat nim te xeih biteni mi Pol bit , “ Moletin xil te lepisien lamae ni xamil muliha ha vemil imase . Ma mulkila mulistal . Muliha itel xat tomat na Hi . ”
44016037	E Pol biteni mi polis xatel ak bitene , “ Neta sav xa lattakamet ti naha xa xamel mapol ni misa , latmae ni xamel ba labas purun xamel pe met moletin xil . Di , laso xamel mabe nim te xeih . E xamel mabe hortan te kantri tahal Rom . ? E taxeak labit lasil xuxus ni xamel maloha ? ! E-e , namak ti ! Xil tang limei litel xamel e liling kuh xamel sung . ”
44016038	Ma polis xatel latdilomun be latobit sepinien xil ak mi moletin te lepisien xatel , e melele xa latlonge xa Pol xal Saelas lube hortan te kantri tahal Rom , uliatel mikan .
44016039	Ma xatel ba latobit esaeen natel mi Pol xal Saelas . Di , latdel xalu lustal e nim te xeih e latsis xalu tengan lalhe reling taon nae .
44016040	Melele xa Pol xal Saelas lumea reling nim te xeih , luba lube nim ma Lidia . E rute ak , xalu lubitue del Kristin sav xil e lusel xat xil vatei mun . Di , lumea lube reling taon ak .
44017001	Pol xal Saelas lukakao ba , lunggur sal ni taon tahal Ampipolis del Apolonia e mei lustal e Tesolonaeka . E rute ak , nim te pispisien tei na Siu xil da en .
44017002	Pol be nim te pispisien ak nggoni ngan taxa di pol vehakut ni . E Sabat tol , xi di misep kil sepinien xil xa de Vanuvei na Hi mi moletin xil .
44017003	Xi pisen ni memese mi xil xa Kristo xa Hi tehit xati tehit imei , xi ilong pangas xi , e ha imat . Ti , imeul rilomun ra maten . Pol biteni mak , “ Iesu xa nasep usili mi xamim iaxa be Kristo reitin xa Hi tehit xati . ”
44017004	Rute xil laneket en , ma lamos del Pol xal Saelas . Atou xil holu xa labe vat na atou xil lamos del xalu , xil del moletin xil holu mun tahal Kris xa lamot mi Hi .
44017005	E melele xa rut Siu xil lapusi mak , lanem misa ni xalu . Ma laleh viton vatxeih tatei xil xa labe te suse tang tengan lamei labe vanute tei e lapol ni rumen xa eilep . E lasak ni xil lapol ni vaeen tei xa eilep e taon ak . Di , lalang ni Pol xal Saelas tengan laleh xalu lalomei pe met moletin xil . Labit ludi e nim ma Tiesen , ma ba langgulen puiteh te nim man .
44017006	E melele xa latakamet xalu ti , xil langgur Tiesen del rut Kristin xil mun e ladel kakao ni xil mei lasoh pe met vat xil te taon ak . Di , lakei nggeih labit , “ ! Moletin xil ak lasak ni vaeen tova tang e rute xil vus ! E taxeak , xil lamei e taon nar .
44017007	E Tiesen xai di misoson xalu ludi nim man . Xil vus di langgur xoteh rae xil na suv toto nar tahal Rom vengan di labiteni labitene suv toto tei mun da xa hisen Iesu . ”
44017008	Melele xa vanut moletin xil del vat xil lalong sepinien xil ak , iexil mikat pupu ven .
44017009	Misak ni vat xil lapol ni Tiesen del ngan tesav xil lasa vatu tei xa eilep mi xil . Di , labiteni mi xil labit , “ Vatu xil ak be namim , e xosxa tua namim xalu lalipol ni neta tei mun xa isa , ma vatu ak ikesae reling xamim . ” Di , lamae ni xil laba .
44017010	Melele xa vongien bemei , Kristin xil te rute ak lasil Pol xal Saelas lube hal Beria . E melele xa ba lustal e rute ak , luka sal lube nim te pispisien .
44017011	Lukameti xa moletin xil e rute ak iexil bei tengan lalong ti sepinien nalu mili ngan xil tahal Tesolonaeka . E melengien xil vus , laketeh be Vanuvei na Hi tengan lalepisi xa naha xa Pol biteni be reitin mu tave reitin ti .
44017012	Ma xil holu laneket e Iesu del eilep tatei xil tahal Kris del rut atou xil mun xa latellep tahal Kris .
44017013	E melele xa Siu xil xa ladi Tesolonaeka lalongeong ni xa Pol di misetu ni sepinien na Hi e Beria mun , xil lamei mun e rute ak . Mei labiles nenemien na moletin xil tahal Beria tengan iexil vat pangas xalu .
44017014	Vatakes , Kristin xil lasil Pol ba be bien tengan vahur tuturil tei . E Saelas xal Timoti ludit e Beria .
44017015	E ngan xil xa ladel Pol laba , ba labus tang e taon tahal Atens e lalingi e rute ak . Di , ladilomun labe Beria del xat sepinien nan xa ha lihiteni mi Saelas xal Timoti tengan laltemanon mei ihe xatel .
44017016	Melele xa Pol di midatil rumali e Atens , xi milonge misa pupu vengan xa pusi xa nanao na hi sav xil labe holu tova tang e rute xil vus e taon ak .
44017017	Ma xi be nim te pispisien na Siu xil e di misep kil sepinien na Hi mi Siu xil del ngan xil xa latave Siu ti e laneket e Hi nae . E melengien xil ngasen mun , be von bovarangen e taon ak e di misepin del xat movotei xil xa lamei laba .
44017018	Rut moletin xil xa lamei e di langor dela labe tisa na vanut moletin lu , tei lakesi ni Epikiurias , e tei xalu mun lakesi ni Stoik . Xil lasis moletin xil usil pispisien na Pol labit , “ ! Ei ! ? Unu xai bit ti vahit naha ? ” Rut moletin sav xil labit rilomun ni mi xil labit , “ Lehit ngan ak di misep usil hi sav tatei xil . ” Xil di lasepin mak vengan xa Pol di misetu usil ' Iesu ' e ' Meul Rilomunen ' .
44017019	Ma lasis Pol tengan vamei e von totanen tei te taon ak xa lakesi ni ' Ariopakas ' . Labiteni mini labit , “ Mabit makil kuh ti pispisien hu eah nam iaxa di opispisi ni mi moletin xil .
44017020	Rut holesok xil xa xouk di obiteni be neta hu mi xamem e mabit makil ti koute teni . ”
44017021	Xil labiteni mak vengan xa moletin xil vus tahal Atens e ngan xil xa ladi en xa latave hortan ti en , vehakut iexil bei xa ti latumul e ti lateong ni holesok hu xil xa di mistal .
44017022	Ma Pol be xil , e ba misoh pe met Kaonsel te taon ak e biteni mi xil bitene , “ Napusi xa xamim , mol-Atens xil , e sexien xil vus namim , di mumerere ni hi namim xil .
44017023	Melele xa di nakakao e taon namim , di napus kila xa von moten xil namim labe holu . E nakamet hor tei sung xa latetis en labit , ' Hor na Hi xa Matakil ti . ' E Hi xai xa di mumot mini xa mutakil ti , xi vari iaxa di nasep usili mi xamim taxeak .
44017024	Hi ak tepol ni ut etan e holesok xil vus xa di en , xi iaxa be Suv te ut nesao e ut etan . Xi tara ti e von moten xil xa moletin xil tang di lapol ni .
44017025	Xir rasakras ritutou ni ni neta tova , vengan xa xi vari tang iaxa be vatit meulien e di pol ni moletin xil e di misa holesok xil vus mi xil .
44017026	Nggo moletin tei takes , xi pol ni hisit moletin sav xil e miling xil latasil ladi ut ngasen e ut etan . Moletin xil ngasen , xi miling xat rute xil xa xil liti en e di buli xat melengien xil nae xa liti en ihe nousav itep .
44017027	Xi pol ni xil tengan ti lilang vesi , lilang vesi vuma ... xos ti e xil likameti , vengan xa Hi tara ti sotin ra xir .
44017028	Nggoni ngan taxa moletin tei biteni bitene , ' Nggo xeihen nan kestang , xir di rameul , di rakakao e di rapol ni neta ngan . '  Nggoni ngan taxa rut moletin te tisen xil namim latetisi latehit , ' Xir mun rabe horamue nan xil . '
44017029	Reitin , Hi pol ni xir xa rabe horamue xil xati nan rameul radi . Ma vengan xa ngak ak , rinanemi ti rinahit xi nggoni nanao tei xa tameul ti , xa moletin tang pol ni nggo gol mu silva mu hat nggo metisouen nan .
44017030	Tetiamu , e melele xa moletin xil latnakil ti mu Hi , xi tenasa pangasien ti ve hisit tesaen xil vus nae . E taxeak , xi di misemae ni moletin xil vus e ut ngasen tengan lihiles ra tesaen xil nae .
44017031	Xil lihiles meulien nae vengan xa xi teling xat melengien te lepisien tei ngamu . Tehosei moletin tei xa ilepis moletin xil vus e sexien tei xa momal . ! Moletin xa Hi tehosei iaxa tepol ni temeul rilomun ra maten tengan xir vus rikila ! ”
44017032	Melele xa moletin xil lalong Pol misep usil moletin tei xa meul rilomun ra maten , rute xil lapol pepamen ni e rute xil labiteni labit , “ Iemem bei malong xouk usep usil netak vatei mun mi xamem . ”
44017033	Di , Pol be reling xil e von totanen ak .
44017034	Rut moletin xil lamos en e mei laneket e Iesu . Tei e xil tehe moletin tei te kaonsel te rute ak , hisen Daionaisas . Atou tei mun mineket en , hisen Damaris , del rut moletin sav xil mun .
44018001	Dutou ni melengien xil xa Pol tete Atens , xi ba sung be Korin .
44018002	E inggak , Pol ba pus Siu tei , hisen Akuila xa be ngan Pontas . Xi temei rohon tang e Korin tetel atou nan xa hisen Prisila . Xalu lutexo Itali lutemei e Korin melele xa Suv Toto Klodias tesa rae tei tehit Siu xil vus lihe reling Rom e liha mun e von ne . Pol ba misao ni xalu .
44018003	E vengan xa xalu di lupol ni nim tavolin xil nggoni ngan taxa xi mun tesukul ven , xi de visal xalu e nim nalu e latepol vituei .
44018004	E Sabat xil vus , Pol be nim te pispisien e di misepin del Siu xil e del ngan xil xa latave Siu ti tengan liling neketen nae vate e Iesu .
44018005	E melele xa Saelas xal Timoti lunggo Masedonia lumei , Pol miling polien nan te nim tavolin e misa xi ve polien te setuen kestang . Xi di misep kila mi Siu xil e nim te pispisien nae xa Iesu be ngan xa Hi tehit xati tehit imei iteh meulien e moletin xil .
44018006	E xil lasin sepinien nan e di lasep sisili . Ma xi mirang meas ra eising nan ba xat xil e biteni mi xil bitene , “ ! Pangasien xa imei xat xamim ihe namim tang . Inou , navan tovuol en ! ! Taxeak , niha ti nisetu sung mi ngan xil xa latave Siu ti ! ”
44018007	Di , Pol miling Siu xil , ba de nim ma moletin tei xa tave Siu ti e di mot mi Hi , hisen Titias Sastas . Nim man dat sangas ni nim te pispisien na Siu xil .
44018008	Vat te nim te pispisien ak , hisen Krispas . Xi , del ngan xil vus xa ladi tim san , lateling neketen nae e Suv Iesu . E moletin sav holu mun xa ladi e Korin , melele xa lataeong ni sepinien na Pol , xil mun laneket , ma lamae ni Pol derir ni xil e oei .
44018009	E vongien tei , Suv misepin mi Pol nggo metuveen tei bitene , “ ! Tit usetu tang e ulum nakan ti ! ! Onatat votei ti !
44018010	Vengan xa inou , nadat visaluk e di nadutou ni xouk . Ninasak ni ti neta naxui xouk vengan xa moletin xil holu xa lade taon ak labe navan . ”
44018011	Misak ni Pol tete Korin huram tei e rute , di tepispisi mi moletin xil usil sepinien na Hi .
44018012	Melele xa Pol teta tamu e Korin , kavmen tahal Rom teling xoles vat te provins tahal Akeia . Vat hu xa nggur von nen , hisen Kalio . Melele xa Siu xil lapusi mak , xil vus mei laba ladal xat Pol , e langguri be kot pe met Kalio .
44018013	Xil labiteni mini labitene , “ ! Moletin ak di misak pisi vapol ni moletin namem xil ti lamot mi Hi e sexien tei xa nggur xoteh rae namem xil ! ”
44018014	Pol tasepin ti mu , e Kalio misepin mi xil bitene , “ Xamim , Siu xil , xosxa xamim mubit moletin ak pol ni neta tei xa misa ba xat rae xil na mol-Rom mu ve neta sav tei xa eilep , ma momal tang tengan inou niteong ni xamim .
44018015	E vengan xa di mungor usil rut sepinien xil , usil his moletin xil , e usil rae xil namim tang , ma xamim tang mumal ni . Inou ieok ti tavei tengan nilepis sexien xil ak . ”
44018016	Ma misil rerat xil ra kot nan .
44018017	Di , vanut moletin xil xa ladi , langgur xat Sostenis xa be vat te nim te pispisien na Siu xil e labasi e von kot vari . Kalio pusi , e bit nakil ti .
44018018	Pol di mi Kristin xil e taon tahal Korin melengien holu mu . Di , bit vatilomun vahe Siria . Misak ni misep ling xil e ba be Senkaria tengan latohur tuturil en , e Prisila xal Akuila lube xatel latoba . Melele xa latduxoh Senkaria , Pol kot hilin be vatumas vengan xa xi pol vuol ni hitxatien tei xa tepol ni tetel Hi . Di , latnggur tuturil tei latoba latobe provins tahal Siria .
44018019	Lamei laduxoh Episis , e latobe nim te pispisien e Pol di mitumul del Siu xil en . Di , Pol bit iling Prisila xal Akuila inggak .
44018020	Siu xil lasisi tengan vata vatel xil melengien vahis mun e xi tamaen ni ti .
44018021	E melele xa miling xil , xi biteni bit , “ Xosxa Hi imae ni , ma nitilomun nimei visal xamim . ” Di , miling Episis nggo tuturil ba .
44018022	Tuturil ba be Sesarea e miling Pol da en . Di , mikakao be Serusalem e ba misao ni ngan xil te sias inggak . Pol da vuteili tang en , di , ba be Antiok .
44018023	Pol de inggak melengien vahis , di , miling Antiok ba tengan vasao ni vanut Kristin xil e provins tahal Kalesia e provins tahal Prikia . E rute xil vus , di dutou ni ngan xil ak tengan neketen nae e Iesu ixeih mu .
44018024	E melele nen ak , Siu tei tahal Aleksandria temei e Episis , hisen Apolos . Xi be moletin tei xa di misepin kuhi mak e mikil kuh sepinien xil xa di e Vanuvei na Hi .
44018025	Xi di pispisi mi moletin xil del eimaeen . E pispisien nan xil momal usil longeongen hos usil Suv Iesu , e mikil kes ni teriren tang xa Sion di tepol ni ni oei .
44018026	E melele xa Apolos di misepin del xeihen e nim te pispisien na Siu xil , Prisila xal Akuila lulonge . Misak ni luba lungguri latbe tim , e lusep kil longeongen hos mini tengan vakil kuhi .
44018027	Di , Apolos pol ni nenemien nan tengan ihe Akeia , ma Kristin xil xa ladi Episis ladutou ni e ladis uvei tei ba ni Kristin sav xil xa ladi Akeia tengan xa lihur pilei melele xa ha istal . E melele xa ba mistal visal xil , xi dutou ni ngan xil xa mei laneket nggo eheien hos na Hi .
44018028	Melele xa Siu xil te rute ak mei di lasep tetavoe mi Kristin xil pe met moletin xil , Apolos pisen kila nggo Vanuvei na Hi xa Iesu be Kristo xa Hi tehosei .
44019001	Melele xa Apolos di tamu e Korin , Pol mikakao nggo vathu xil te provins tahal Kalesia e mei mistal e Episis . E inggak , xi mikamet rut Kristin xil .
44019002	Ma misis xil bitene , “ ? Melele xa mei muneket e Hi , Ninin Eo temei e xamim ? ” E xil labit rilomun ni mini labit , “ E-e . Xamem matakil ti mu xa Ninin Eo be naha . ”
44019003	Ma Pol misis xil mun bitene , “ ? Ma xamim munggur hisit teriren eah ? ” E xil labiteni mini labit , “ Manggur hisit teriren xa nggoni ngan taxa Sion di tepol ni . ”
44019004	Ma Pol biteni mi xil bit , “ Teriren xa Sion tepol ni tehe na moletin xil tengan lihiles ra tesaen nae xil . E xi tehiteni mi Siu xil tengan lineket e ngan xa imei itutou ni , ngan ak be Iesu . ”
44019005	Melele xa lalong sepinien ak , lamae ni Pol xatel latobaptaes ni xil e oei e his Suv Iesu .
44019006	Di , Pol miling hen e xil , e Ninin Eo mei polu e xil , ma di lasepin ni sepinien sav xil e di lake mese ni sepinien eo xil na Hi .
44019007	Moletin xil ak labe lu e le (12).
44019008	Aveti tol (3) iaxa Pol dit tehe nim te pispisien na Siu xil e di tesep tetavoe tetel moletin xil e tesep kila mi xil suse xa Hi mei ihe suv toto e meulien nae . Xi tesepin mi xil , e ulin tenakan ti .
44019009	E rut ngan xil , vatie nggeih ma lataneket ti e sepinien na Pol . E pe met moletin xil , moletin xil ak di laso sepinien xil xa misa ba ni Kristin xil xa langgusil xat ' Suse na Suv Iesu ' . Misak ni Pol miling xil e midel ngan xil xa laneket langgusili . E melengien xil vus , be von vitueien na moletin tei , hisen Tiranas , e di misep tetavoe del moletin xil usil suse xa Hi mei ihe suv toto e meulien nae .
44019010	Huram lu (2), Pol di tepol ni temak , ma moletin xil vus xa ladi e provins tahal Esia latelong sepinien usil Suv Iesu , Siu xil e ngan tesav xil mun xa latave Siu ti .
44019011	E melele nen ak , Hi di tepol ni hisit merekel sav xil tehe holu latestal latexo Pol .
44019012	Mak iaxa , moletin xil di laleh kaliko te vetin nan tetel eising te polien nan xil tang , ba di latesa ni mi ngan xil xa latemesei . Melele xa xil laduxoli , meseien nae xil tevus reling xil e temat xil mun latlesae reling xil .
44019013	E melele nen ak , vanut moletin xil xa labe Siu di latekapis tengan lavol rerat temat xil ra moletin xil . Xil mun labit lipol ni itel his Suv Iesu . Ma melele xa di lapol , xil kekes di biteni mi temat xil mak , “ ! Nasemae ni xouk e his Iesu xa Pol di misetu usili tengan uhe reling moletin ak ! ”
44019014	E rute ak , Vatixar tei na pris xil teta , hisen Skeva , e horamue nan xil labe lu e he sav (7). Xil latehe vanut moletin tei xa di latepol ni temak .
44019015	Ma vatei , melele xa di lasak pisi tengan lapol ni vamak , ninin tesa tei biteni mi xil bitene , “ Iesu nakila , e Pol mun nakila . ? E xamim , mube visi ? ”
44019016	Di , moletin xa temat di en but xat xatel e bas purun xatel misa . Dal papas eising nae reling xil e mikal kukul xil . Horam maxoe xil ak langgul ni re e lastal laloh hon tang reling tim san .
44019017	Melele xa Siu xil del ngan xil xa latave Siu ti lalongeong ni , xil uli xil mikan pupu . E moletin xil vus tahal Episis lapet rat his Iesu e lamerere ni .
44019018	Moletin xil hao mei laneket , e pe met moletin xil , labit rerat tesaen xil nae .
44019019	Xil hao xa di latepol ni eimas , laleh viton vanuvei nae xil xa sepinien te eimas di en , e mei ladin ni pe met moletin xil . E melele xa labit lakil kuh ti vatu nen , lakameti xa vatu nen duxoh milian be hanutap lu e hexalu mun (50,000,000).
44019020	Mak , ma Hi pisen xeihen nan e longeongen usil Iesu Kristo mei mikapis e ut ngasen , e moletin hao mu laneket en .
44019021	Dutou ni ngan xa holesok xil ak testal , Pol pol ni nenemien nan tengan ikakao ha ixo provins tahal Masedonia e tahal Akeia , ti , ihe Serusalem . Xi minemi bit , “ Melele xa nihe Serusalem ivus , niha sung e Rom . ”
44019022	Ma xi misil moletin lu xa di ludutou ni tengan laltiamu ni lalhe Masedonia , hisealu Timoti e Urastas . E xi da luvoluv tamu e provins tahal Esia .
44019023	E melele xa Pol da tamu e Esia , iaxa vaeen tei xa eilep mistal e hal Episis ve Kristin xil xa di langgusil xat ' Suse na Suv Iesu ' .
44019024	E rute ak , moletin tei da en xa di pol ni nanao xil ni silva xa nggur nini nim te moten na hi tei xa lakesi ni hi Artemis . Moletin ak , hisen Demitrias . Xi , del moletin nan xil mun , di langgur vatu xa eilep nggo en .
44019025	Ma mikes viton moletin nan xil vus del rute sav xil mun xa polien nae pipin tang . Di , xi biteni mi xil bitene , “ Tiramue xil , mukila xa xir rapus hosien nar nggo e polien ak .
44019026	Xamim di mupusi e di mulongeong ni naha xa moletin ak di pol ni . Pol ak di biteni xa hi xil xa moletin xil tang di lapol ni , xil latave reitin ti . Xi pol ni moletin xil hao e Episis , e provins tahal Esia mun , mei lake reitin e nenemien ak e lastokovein moten nae ba mi Hi Artemis .
44019027	! Ngan ak misa pupu mi xir ! Sepinien nan ipurun meulien te polien nar . E tave ti ngan ak kestang , sexien ak isak ni mun xa moletin xil linamerere ni ti mun nim te moten na Hi Artemis , hi nar xa be eilep pupu . Hi nar , moletin xil vus di lamerere ni , e provins tahal Esia del ut xil ngasen e ut etan . ! E sepinien na moletin ak ipol ni his Hi Artemis mei ihe neta sav tang ! ! Ngan ak misa tova tang ! ”
44019028	Melele xa vanut moletin xil ak lalong sepinien xil ak , iexil mikat pupu . Ma latamea di lakekei ni nggeih labit , “ ! Artemis be hi na mol-Episis ! ! Rapet rat hisen ! ”
44019029	Rumen te ekaten mikapis e taon ak , e moletin xil ngasen mei lamos e vanut moletin xil ak . Di , xil ladal xat moletin lu te provins tahal Masedonia xa di lunggusil Pol lumei , hisealu Keas e Aristakas . Ladal kakao ni xalu mei ba laling xalu ludi e von vitueien nae xa eilep .
44019030	Pol ien bei vahe pe met moletin xil ak ha vasepin mi xil , e Kristin xil te rute ak latamae ni ti vaha .
44019031	Rut vat xil mun te provins ak , xa labe timue nan lasa sepinien ba da xole tengan nasak pisi ti nave von vitueien ak .
44019032	E rute ak , moletin xil di lapol ni rumen xa mahulong . Rut ngan xil di lameun ni neta tei . E ngan tesav xil di lameun ni neta sav mun . E moletin holu latakil ti veneh ma lamei vituei inggak .
44019033	Di , rut Siu xil ladivin vat tei nae mei misoh pe met moletin xil tengan mei isep motin rin na Siu xil , hisen Aleksanda . E melele xa moletin xil lapusi , lanemi labit xos xi iaxa be vat te vaeen ak . Di , Aleksanda misa hen be nesao tengan lati votei .
44019034	E melele xa lapus kila xa xi be Siu tei , xil vus lakekei ni nggeih labit , “ ! Artemis be hi na mol-Episis ! ! Rapet rat hisen ! ” Xil langgulehi lameun mak ba vuma ... duxoh haoa lu (2).
44019035	Ba vuma , klak te taon ak mei misak ni moletin xil ladi votei . Di , biteni mi xil bitene , “ ! Moletin xil tahal Episis ! Moletin xil vus lakila xa taon nar iaxa di miketeh xol nim te moten na hi Artemis . E xir di raketeh xol hat eo teni xa temot texo ut nesao temei etan .
44019036	Moletin tovuol vakila vahit netak be luvosen . Ma xamem muta merou tang , e munapol ni ti sexien xil xa mitallang .
44019037	Xamim mudel moletin xalu ak lumei inggak . E xalu lutenakan ni ti neta e nim te moten na hi nar , mu lutenaso ti sepinien xil xa misa vaha ni .
44019038	Xosxa Demitrias del moletin te polien nan xil iexil bei tengan laso sepinien tova xa misa vaha ni moletin tei , xil likila lipol ni sung mi moletin xati te lepisien e melengien xati teni . Ti , litotan , e moletin ak ilepis ngongoren nae sung .
44019039	E xosxa iemim bei neta ti mun , ma mutatil melengien xati te totanen nar xa ti imei , e moletin xil te kaonsel te taon ak iaxa imal ni sung .
44019040	! Naha xa rapol ni xosali ak tamal ti ! E vat xil te taon nar likila lileh xir ngasen rihe von koten . E xosxa xil lipol ni imak , ma xir rasakras ravit mese ni mi xil ravit rapol ni rumen xa eilep xiak veneh . ”
44019041	Melele xa misepin bus , xi misil rerat moletin xil ra von vitueien ak .
44020001	Dutou ni xa rumen te ekaten ak be tan , Pol mikes viton Kristin xil tahal Episis e misel xat xil . Di , misep ling xil e ba be provins tahal Masedonia .
44020002	Di , e rute xil vus xa di tekapis en , xi di misao ni Kristin xil e di misa sepinien te selxatien ba vatutou ni xil . Di , miling xil ba be provins tahal Akeia .
44020003	Di , tekapis taon xil e provins ak tehe aveti tol (3). E melele xa di bue xat xi tengan ihe reling rute ak ha ihe provins tahal Siria , maxa ni e milonge xa rut Siu xil tahal Siria di lapol ni lingxatien tei tengan lihas vini e suse nan . Misak ni xi biles nenemien nan tengan itilomun ihusil suse sav ha ixo Masedonia .
44020004	Pol mikakao del moletin xil ak : Sopata xa be nat Piras tahal Beria ; Aristakas xal Sekandas tahal Tesolonaeka ; Nggeas tahal Derbi ; Titikas e Tropimas xa lube tahal Esia ; e Timoti mun xa be ngan Listra tei .
44020005	Melele xa laduxoh Pilipae , rut moletin xil ak langgo tuturil tei , ladiamu labe taon tahal Troas tengan litatil Pol en .
44020006	E Pol de Pilipae duxoh melele xa Anien te Beret xa Is Tovuol En bus . Inou Luk tehe xamel del rut Kristin xil mun . Di , manggo tuturil e Pilipae e maloh melengien lim , di , ba maduxoh Troas . E inggak , mabituei del ngan xil xa latetiamu , e madi duxoh wik tei .
44020007	E melele xa di mabue xat xamem tengan maling rute ak , mamei vituei e Sarere vongien tengan mavur anien eo na Suv . Di , Pol misetu mi moletin xil e dit misepin ba vuma ... duxoh hilaep te vongien . Pol pol ni mak vengan xa mikila xa makoe tang ihe reling xil .
44020008	E nim xa madotan en , madi e von toen xa de nesao xa be tol nen , e laet holu di lapili en .
44020009	E melele nen ak , horam maxoe tei di dotan de windo , hisen Iutikas . E melele xa Pol di tamu misepin , horam maxoe ak miteong ni ba vuma ... meten minoh xa minoh , ma pat . Latemanin e mot nggo windo nesao mei mirum e tan . E melele xa ba lapusi , e xi mat ngamu .
44020010	E Pol be tan ba por xati e di misa hen xole . Di , biteni mi xil bitene . “ ! Munanexo ti , xi tamat ti , meul tang da ! ”
44020011	Di , Pol del moletin sav xil ladilomun labe von toen xa de nesao , e langganien . Di , Pol misepin rilomun mi xil ba vuma ... ut milan . Bus , Pol miling xil ba .
44020012	E horam maxoe ak , ladela labe tim san , e lamaal himetu vengan xa xi meul tang da .
44020013	Ma xamem mabit mava . E Pol diamu ni xamem mikakao nggusil suse xa tamure tang e bit itatil xamem e Asos . E xamem mabe bien tengan muxo tuturil muhusil suse xa teviei muhe Asos , e muhur Pol ihe xamem e rute ak .
44020014	E melele xa maduxoh Asos , mapusi xa Pol di datil xamem ngamu en . Ma mangguri bemei e tuturil e maloh mabe Mitilen .
44020015	Di , mamea inggak maloh maba , be ut milan , e maduxoh Kios . Di , maloh vongien , e makoe nen , be maduxoh Samos . E visuvong nen , matle sal ba maduxoh Malaetas sung ,
44020016	vengan xa Pol tepol ni nenemien nan tehit matavi e Episis vengan xa ien ti tavei vahas melengien vahe holu e provins tahal Esia . Mipol ni mak vengan xa bit vasak pisi vatuxoh Serusalem mu , vati vahe melengien te Pentekos sung .
44020017	Melele xa Pol da tamu e Malaetas , xi misa sepinien nan ba mi elda xil te sias tahal Episis bit limei lipusi .
44020018	E melele xa lastal , xi dotan del xil e misepin mi xil bitene , “ Xami mukil sexien xil navan melele xa natemei nateti mi xamim e provins tahal Esia , e melengien kokot teni tetuxoh melengien xa nateling xamim nateha .
44020019	E melele nen ak , di natepol ni polien na Suv tetel nenemien xa be tan e simetok teleh ve xamim . Natepol ni temak , tave ti neta xa melengien holu natekameti te xeih ve lingxatien xil xa rut Siu xil latepol ni teta xat nou .
44020020	Mukila xa natesa sen holesok xil xa ti vatutou ni meulien namim texo setuen e pispisien navan xil xa natepol ni pe met moletin xil e e tim kekes sami xil . Natnasoson ti neta vari mi xamim .
44020021	Natesa sepinien te selxatien te xeih mi xamim vus ; mi xamim xa mube Siu , e mi xamim xa mutave Siu ti tengan muhiles ra tesaen xil namim e mumei visal Hi . E natesel xat xamim mun tengan muling neketen namim ixeih e Suv Iesu .
44020022	“ E taxeak , Ninin Eo di del nou tengan name Serusalem . E natakil ti naha tova xa ixui nou en .
44020023	E rute xil vus xa di natesao en , Ninin Eo tepisen ni minou xa nave nousav ti , nihe nim te xeih e ti nilong pangas nou .
44020024	Tave ti neta xa mak , nanem mele ni meulien navan tang . Ieok bei taxa nipol vuol ni polien xa Suv Iesu tesa ni minou tengan ti nihithit longeongen hos usil eheien hos na Hi . Ieok bei tang tengan xa ti nihusil lohen xa Suv teling nou en ituxoh hoxalite teni .
44020025	“ Melele xa nateti tamu visal xamim , natekapis ut namim xil ngasen e di natesetu mi xamim vus usil suse xa Hi imei ihe suv toto e meulien na moletin xil . E taxeak , nakila xa xamim vus musakras mupus rilomun ni nou .
44020026	Mak , ma e xosali ak , ieok bei nabit mese ni mi xamim xa xosxa tei e xamim ikesae e taling ti mu neketen nan e Iesu , inou navan tovuol en .
44020027	Vengan xa inou natnasoson ti neta mi xamim . E-e , natesep vuol ni holesok xil xa Hi ien bei vapol ni e meulien na moletin xil .
44020028	Mak , ma muxuxou kuhi ve xamim e ve moletin xil na Hi xa Ninin Eo miling xil ladi e hemim . Ma mulaxat kuh xil vengan xa ngan xil ak labe Sias na Hi xa texal rati ni re natnali xati .
44020029	Nakila xa itutou ni ngan xa niha , ngan xil limei listal e lisak purun xamim ixoni kuli reran xil lapol ni mi sulut sipsip xil .
44020030	E ngan xil mun listal lixo vanut xamim mun tang , mei lihiles reitinen na Hi e lisep luvos Kristin sav xil tengan ha lihusil pispisien xil nae .
44020031	! Mak , ma muxuxou kuhi ve xamim ! E munem usil huram tol (3) xa nateti mi xamim , e di natesel xat xamim e melengien e vongien tetel simetok xa di teleh .
44020032	“ Ma xosali , naling xamim pe he Hi . Sepinien usil eheien hos nan isak ni neketen namim ixeih . E nggo sepinien xil nan , Hi di bit xati xa isa tuxolxatien mi xamim e mi ngan xil vus xa tepol ni xil labe moletin eo nan .
44020033	Melele xa nateti mi xamim , natnasis ti moletin tengan vasa vatu mu eising minou .
44020034	Xami mukil kuhi mak xa inou di natepol tetel heok xalu tengan di matekamet holesok xil xa inou tetel moletin navan xil di iemem tehei .
44020035	Texo sexien xil navan xa natepol ni e pe metemim , natepisen ni xa melele xa rapol nggeih , ma rakila ti ritutou ni ngan xil xa lamerou . Ixoni sepinien xa Suv Iesu vari tang tesepin ni tehit , ' Sien xa iti mi ngan xa di misa tutouen mi mosav ili sien xa iti mi ngan xa di nggur tutouen nggo mosav tang . ' ”
44020036	Melele xa Pol misepin bus , mitingeiril be tan del xil e misis .
44020037	Xil vus lamuis e lasa he ngga xole . Di , lapesum e vin e labiteni mini labit , “ Oba li . ”
44020038	Lalonge misa himetu vengan xa Pol tehiteni mi xil xa xil linapus ti mun . Ma langgusili laba , lalingi be tuturil .
44021001	Melele xa masep ling xil bus , mabe tuturil ak maba . Manggur xoteh tas , e mei maduxoh aelan tahal Kos . Di , makoe nen , mei maduxoh aelan tahal Rods . Bus , manggo inggak , mei mabe taon tahal Patara .
44021002	E inggak mapus tuturil tei xa di labue xati tengan vahe Vonesia , ma mabut en maba .
44021003	Ma maloh mei matavi e aelan tahal Saepras e rin xa be saot , di , ba maduxoh taon tahal Taer xa de provins tahal Siria . E inggak , tuturil miso rat holesok xil xa teti e vangite .
44021004	E rute ak , makamet rut Kristin xil , ma madi visal xil wik tei . E melele xa madi tamu visal xil , xeihen te Ninin Eo bemei e xil , ma lasep xol Pol tengan nava ti e Serusalem .
44021005	E melele xa melengien pipin tengan maling xil mava , Kristin xil vus te taon ak , tiramue xil , atou nae xil e horamue nae xil mun , be xamem maling taon ak tengan va laling xamem e bien . Di , mabe tan inggak , matingeiril e masis .
44021006	Di , lasep ling xamem . Bus , xamem mabe tuturil , e xil ladilomun labe tim sae .
44021007	E suse xa manggo en , tuturil miling Taer be Patolemas . E inggak , masao ni Kristin xil del memaalen e madi visal xil duxoh makoe .
44021008	E makoe nen , maling Patolemas e maloh maba maduxoh Sesaria . E inggak , madi e tim sa Evanselis Pilip . Xi be tei e dikon kokot xil xa labe lu e he sav (7).
44021009	Natnahin xil labe hat (4) e latatali ti mu . Xil labe provet xil e dit lake mese ni sepinien xil xa Hi di misa ni mi xil .
44021010	Madi inggak melengien vahis , e provet tei , hisen Akabas , nggo Sudea mei mistal .
44021011	Xi bemei visal xamem , nggur rat atuatu na Pol e bar xat len e hen xalu ni . Di , mike mese ni mi xamem bitene , “ Ninin Eo iaxa misepin ni mak bitene , ' Moletin xa atuatu nan xiak , Siu xil livar xati imak melele xa ha ituxoh Serusalem . Ti , lisa rati ihe he ngan xil xa latave Siu ti . ' ”
44021012	Melele xa malonge mak , xamem del moletin sav tatei xil mun xa ladi inggak madak kes Pol tengan nava ti mu e Serusalem .
44021013	Ma xi bit rilomun ni mi xamem bitene , “ ? Veneh ma di mumuis ? Maxa ni di musak ni nou mun , tinok muis . Inou , nabue xat nou tuei tengan livar xat nou mu lihas nou mun nimat e Serusalem ve neketen navan e Suv Iesu . ”
44021014	Melele xa mapusi xa masakras maviles nenemien nan , ma malingi nga tang , e mabiteni mini mabitene , “ Suv ipol ni mi xouk ixoni ngan xa xi ien bei . ”
44021015	Melengien vahis mitavi , di , mabue xat xamem tengan muling Sesaria e muhe Serusalem .
44021016	Rut Kristin xil tahal Sesaria lamei labituei del xamem e ladel xamem maba mabe tim sa moletin xa mupat itela , hisen Neson tahal Saepras . Xi be tei e moletin xil xa lateneket kokot e Iesu .
44021017	Melele xa ba mastal e Serusalem , Kristin xil langgur pilei xamem del memaalen .
44021018	E makoe nen , Pol be xamem maba tengan ha mapus Temis e elda sav xil mun te sias .
44021019	Di , Pol bit bos makoe mi xil e misep usili mi xil holesok xil ngasen xa Hi di tepol ni mi ngan xil xa latave Siu ti texo polien xil nan .
44021020	Melele xa Temis del elda sav xil lalong sepinien xil na Pol , xil vus lames Hi ven . Di , labiteni mini labitene , “ Tua Pol . ? Opusi ? Siu xil hao xa hao latemei lateneket ngamu e Suv Iesu . E xil vus nenemien nae nggeih tova tang tengan lihusil xat Rae xil na Mosis .
44021021	Xil di latelongeong ni xa di opispisi mi Siu xil xa ladi tan xil na moletin xil xa latave Siu ti tengan ti linahusil ti mun Rae xil na Mosis . Latelongeong ni mun xa di otehiteni mi xil tengan linapol ni horamue nae xil ti linave vexaho , e linahusil xat ti mun sexien matu xil na Siu xil .
44021022	Navehi ti , xil lilongeong ni xa xouk otestal ngamu inggak . ? Mak , ma ripol ni itep ?
44021023	Xamem iemem bei xa upol ni imak : moletin hat inggak latepol ni hitxatien tei tetel Hi .
44021024	Ha uhe xamim muhe Nim Eo na Hi e muhusil xat sexien xil te serep moletin en . Ti , uxal vongoro xil namim xa ha musa ni mi pris xil . Melele xa mupol vuol ni , ma mukila mukot hilimim mei muhe vatumas . Imak , ma moletin xil vus lipus kila xa longeongen tesa xa di lalongeong ni usiluk , tave reitin ti . Xil lipus kila sung xa xouk di olong xat Rae xil na Mosis e di tamu omerere ni xil .
44021025	E usil ngan xil xa latave Siu ti xa lamei labe Kristin , xamem matesa uvei tei tuei tehat mi xil . E uvei ak , matesis xil tengan linaxa ti anien xa latesa ni teha mi nanao xil , e linaxa ti mun anien xa ra di xati , mu linaxa ti vongoro xa latesar xoteh huraen tang . E matesis xil mun tengan linapol ni ti sexien tesa xil ti natel atou mu tiramue na mosav . ”
44021026	Pol mae ni , ma makoe nen , mileh tiramue xil ak laba tengan lava lapol kokot ni sexien xil te serep moletin en . Di , Pol ba be vioh te Nim Eo na Hi e misep mese ni mi pris xil xa lapol kokot ni sexien te serep moletin en ngamu . Di , miling xat melengien mun vari xa xil litomun mei lisa sanien eo nae kekes en .
44021027	E melele xa melengien lu e he sav (7) sangas mei vatavi tengan Pol vatel moletin xatel mun ha latopol vuol ni sexien xil te serep moletin xil en , rut Siu ngan xil xa latexo provins tahal Esia lamei . Melele xa xil lamei e vioh te Nim Eo , xil lapus kil Pol , ma lasi petine vanut moletin xil tengan liha lital xati .
44021028	Melele xa ladal xati , lakei nggeih ba ni moletin xil labitene , “ ! Tua namem xil ! ! Mumei ! Mututou ni xamem . Moletin ak vari iaxa di mikapis e rute xil vus e di misa pispisien xil xa misa ba xat xir tahal Isrel , ba xat Rae xil xa Mosis tesa ni mi xir , e ba xat Nim Eo nar . E taxeak , xi di mileh moletin xil xa latave Siu ti lamei e Nim Eo ak vari , e di misak ni rute ak tave ut eo ti mun pe met Hi . ”
44021029	Lasepin ni mak vengan xa melele xa latepus Pol e taon , xi tehe xal moletin tei tahal Episis xa tave Siu ti xa hisen Tropimas . E xil latenemi latehit Pol iaxa tehuri lutemei e vioh te Nim Eo ak .
44021030	Ngan ak misak ni rumen te ekaten miloh mikapis bivil taon ak , e moletin xil laloh lamei vituei . Ladal xat Pol , e ladel kakao ni mistal ra vioh te Nim Eo ak . E vatakes , lakoe xol puiteh xil teni .
44021031	Melele xa moletin xil ak di lasak tengan lavas vin Pol , vatixar tei na moletin xil te vaeen milongeong ni xa vaeen tei xa mahulong mistal e Serusalem .
44021032	Ma vatakes , vatixar ak mileh viton vat sav xil del moletin te vaeen xil nae , e latemanon mei labe visal vanut moletin xil ak . E melele xa xil lapus ngan xil te vaeen , lastokovein Pol e latavasi ti mun .
44021033	Vatixar na moletin xil te vaeen mikakao be visal Pol , dal xati , e misemae ni tengan moletin nan xil livar xati ni sen lu . Di , misis pilei vanut moletin xil bitene , “ ? Moletin ak be visi ? ? Xi pol ni naha ? ”
44021034	Rut moletin xil lakekei ni neta ngan , e rute ngan xil mun lakekei ni neta sav . Vanut moletin xil latangal holu , misak ni vatixar ak misakras valong kuh vatit rumen ak xa testal tetep . Ma misemae ni tengan moletin nan xil lihur Pol ha lilingi ite nim ma moletin te vaeen xil .
44021035	E melele xa ladel Pol lamei sangas ni nim mae e labit lipeou lihusil von kakaoen lihe nim , moletin xil te vaeen lapo rat Pol dat nesao vengan xa vanut moletin xil ak , nenemien nae nggeih pupu tengan lital rat Pol ra he xil , ha lihasi .
44021036	Siu xil langgulehi langgusili e lamuis kei be nesao labitene , “ ! Ravasi ! ! Ravasi vamat ! ”
44021037	Melele xa moletin te vaeen xil lamei sangas ni puiteh te nim mae , Pol misepin mi vatixar nae bitene , “ ? Nakila namit neta tei minuk ? ” Ma vatixar ak biteni mini bitene , “ ? Ei , xouk okila osepin ni sepinien tahal Kris ?
44021038	Inou di nanemi nabit xouk obe silixin tahal Isip xa testal tave nousav ti . Moletin ak teleh viton vanut moletin xil latehe taosen hat (4000) e latehe uruvuol aveti vahis xa mitavi tuei . Moletin tevae xuxusen nan xil latesak pisi tengan lapangei polien na kavmen tahal Rom . ”
44021039	Pol bit rilomun ni mini bit , “ E-e , tave nou ti . Inou nabe Siu tei xa nabe hortan tahal Tarsis , taon tei xa bos mak mu xa de provins tahal Silisia . Nasisuk tengan umae ni nou li nisepin vuteili mi vanut moletin xil ak . ”
44021040	Vatixar ak mae ni , ma Pol misa hen be nesao tengan liti votei e misepin mi xil ni sepinien xati nae xa be Arameak , e xi biteni mak mi xil bitene ,
44022001	“ ! Toxoli xil e tata navan xil tahal Isrel , muteong ni nou ! Nisak pisi nisep motin nou pe metemim . ”
44022002	Melele xa lalonge taxa di misepin mi xil nggo sepinien Arameak , ladi votei kuhi sung e lateong kuhi ni . Di , Pol misepin mi xil bitene ,
44022003	“ Inou nabe Siu tei xa matestal e Tarsis e provins tahal Silisia . E natematu sung e Serusalem . Inggak , natesukul pe he Kameliel xa tepispisi kuhi minou usil Rae xil na avu nar xil . Natehusil xat Rae xil ak e eheien navan te xeih e Hi nggoni xamim vus xa mudi inggak xosali .
44022004	Inou mun natepangei ngan xil xa latehusil xat Iesu ba vuma ... natesak ni xil holu lalel . Tiramue xil e atou xil mun , natetal xat xil vus e nateso xil lathe nim te xeih .
44022005	Vahit musis pisi mi Vatixar te pris xil e vat xil te Kaonsel nar , ma xil lakila lavit rati xa sepinien navan be reitin . Xil iaxa latetis uvei xil tengan nalehi vaha mi tua nar xil xa labe Siu xa ladi Damaskas . Ma natehur uvei xil ak e nateha tengan nital xat Kristin xil te rute ak e nilah xil litilomun limei Serusalem , mei lilong pangas xil sung en . ”
44022006	Pol biteni mun mi xil bitene , “ Melele xa di natekakao natemei sangas ni Damaskas , e piniae vari , miehen tei xa minehin pupu texo ut nesao e mei teleluv xol nou .
44022007	Misak ni natemot natehe tan e rae tei temei minou tehitene , ' ! Sol , Sol ! ? Veneh ma di opangei nou del moletin navan xil mak ? '
44022008	“ Ma inou natesis pilei natehit , ' ? Suv , xouk obe visi ? ' “ E xi tehiteni minou tehitene , ' Inou Iesu tahal Nasaret xa di opangei . '
44022009	Tiramue xil xa latehe xamem latepus miehen ak , e latnalong ti rae xa tesepin minou .
44022010	“ Ma natesisi natehit , ' ? Suv , inou nipol ni naha ? ' “ Ma Suv tehiteni minou tehitene , ' ! Tamea e uhe Damaskas ! E inggak , moletin tei ihit mese ni mi xouk holesok xil vus xa Hi teling xati tengan ha ti upol ni . '
44022011	Melele xa rae tesepin tevus , nate manin e metok tevar ve miehen xa teleluv xol nou . Tesak ni ngan xil xa latehe xamem latetal xat heok e lateteli nou tang matehe Damaskas .
44022012	“ E taon nen ak , moletin tei mei tesao ni nou , hisen Ananaeas . Xi tehe Siu tei xa eheien nan nggeih e Hi . Xi tehusil vuol ni rae nar xil , e Siu xil vus xa ladi e taon ak di latemerere ni .
44022013	Xi temei tesoh sangas visal nou e tehiteni minou tehitene , ' ! Toxoli Sol , keteh rilomun ! ' E melele nen ak vari , nateketeh rilomun e natepusi .
44022014	Di , xi tehiteni minou tehitene , ' Hi na avu nar tehosei xouk tengan ukil nenemien nan , upus Moletin Eo te Polien nan , e ulong rae xati nan .
44022015	Xi pol ni mak vengan tehosei xouk tengan ha ti uhit mese ni mi moletin xil vus to ut etan naha xa otepusi e otelonge .
44022016	! Ma taxeak , onararu ti ! ! Mea soh ! Utak kes Iesu tengan ipol ni mei umese ra tesaen xil nam . Uling nenesien nam iti en e umae ni nou niterir ni xouk . '
44022017	“ Dutou ni neta xa testal minou e Damaskas , natetilomun natemei e Serusalem . Melele xa natetak , ba di natesis e vioh te Nim Eo e natepus metuveen tei .
44022018	E metuveen ak , Suv Iesu testal e tesepin minou tehitene , ' Temanon uhe reling Serusalem vengan xa moletin xil inggak lasakras lataeong ni sepinien nam usil nou . '
44022019	“ Ma natehit rilomun ni mini natehit , ' Suv , xil lakil kuh nou mak . Lakila xa inou iaxa di natehe nim te pispisien xil e natetal xat ngan xil xa laneket e xouk en , e ba di natehas pangas xil .
44022020	Inou natete rute ak melele xa latehov vin Stivin xa tesa sepinien nam mi moletin xil . E inou natemae ve maten nan e natelaxat eising na ngan xil xa latehov vini . '
44022021	“ E Suv tehiteni minou tehitene , ' ! Ha ! Nisilak tengan uhe ut xil xa sotin ve moletin xil xa latave Siu ti . ' ”
44022022	Moletin xil di lataeong kuh ni sepinien xil na Pol . E melele xa misep kokot ni usil ngan xil xa latave Siu ti , lake xati nggeih be nesao e labit , “ ! Ravasi ! ! Ravur xoteh meulien nan ! ! Tavos ti tengan xa xi vameul ! ”
44022023	Xil lamuis kei , laso vulmeas be nesao , e lasil rerat eising nae te masoh e di labuil ni ba xati .
44022024	Vatixar na moletin xil te vaeen tahal Rom misemae ni moletin nan xil tengan lihur Pol ihe nim nae , e ha limeas pangasi tengan ihit kil ti veneh ma Siu xil ak di lamaxan ni .
44022025	E melele xa labar xati tengan lameas pangasi , Pol misepin mi vat tei na vanut moletin tei te vaeen xa di misoh sangas visali bitene , “ ? Rae na mol-Rom xil di mae ni tengan umeas hortan xati tei te kantri tahal Rom xosxa latalepisi ti mu ? ”
44022026	Melele xa vat ak milonge mak , ma xi ba pus vatixar nan e misisi bitene , “ ? Di opol ni naha xiak ? ! Moletin xai be hortan vari tang te kantri tahal Rom ! ”
44022027	Ma vatixar ak be visal Pol e misis pilei bitene , “ ! Hit pisi minou ! ? Reitin mak xa xouk obe hortan xati te kantri tahal Rom ? ” E Pol bit rilomun ni mini bit , “ Io . ”
44022028	Ma vatixar bit , “ Inou natemei natehe hortan tei te kantri tahal Rom texo suse te xalen ni vatu tei xa mahulong . ” E Pol biteni mini bitene , “ E inou , latepes xat nou en . ”
44022029	Melele xa lalonge mak , vatakes , ngan xil xa lateti tengan lisis ravui labe relingi . E vatixar ak , ulin mikan pupu vengan xa bar xat Pol ngamu xa be hortan xati te kantri tahal Rom .
44022030	Vatixar na moletin xil te vaeen bit vakil kuh ti veneh ma Siu di lamaxan Pol ven . Misak ni , ut milan , misemae tengan lalal rerat sen xil ra he Pol . Di , misis vat xil na pris xil tengan litotan vituei itel moletin xil te Kaonsel . Di , del Pol ba misoh pe met xil .
44023001	Di , Pol miketeh momal ba ni vat xil te Kaonsel ak , e misepin mi xil bitene , “ Toxoli xil tahal Isrel , melele xa nanem usil polien xil e meulien navan mei duxoh xosali ak e suse xil ngasen xa natehusili , natave unoun ti pe met Hi . ”
44023002	Melele xa lalonge mak , Ananaeas xa be Vatixar na pris xil misemae ni ngan xil xa lasoh ladi visal Pol tengan lamuxol pon .
44023003	Melele xa lamuxol pon , Pol bit rilomun ni mi Vatixar ak bit , “ ! Hi mun imuxol pom , xouk xa meulien nam be luvosen tang ! Xouk onggoni seri nim tei xa lapen kuhi ni mei mieh , e muis di tamu en . ! Odotan inggak tengan ti olepis nou vahusil Rae xil nar , e xouk vari tang onggur xoteh Rae xil ak melele xa otesemae tengan lamuxol pok ! ”
44023004	Ma moletin xil xa lasoh ladi visal Pol labiteni mini labit , “ Xouk , di osep sisil Vatixar na Hi vari tang iaxai . ”
44023005	Ma Pol bit rilomun ni mi xil bit , “ Toxoli xil tahal Isrel , natnakil ti li xa xi be Vatixar na pris xil . Vahit nakila , ma ninapol ni ti namak vengan xa Vanuvei na Hi di biteni bit , ' Munaso ti sepinien xil xa misa naha xat eilep tei xa di milaxat moletin namim xil . '
44023006	Melele xa Pol mipus kila xa rute e xil xa ladi e Kaonsel labe Satusi xil , e rute ngan xil mun labe Parasi xil , xi mikei nggeih bit , “ Toxoli xil tahal Isrel , inou nabe Parasi tei xa nastal nggo vatimol na Parasi xil . ! Namei nasoh inggak pe metemim vengan xa nake reitin xa moletin mikila imeul rilomun ra maten ! ”
44023007	Melele xa misepin mak , Parasi xil ak del Satusi xil langor tova tang . Misak ni lalepas xil e vanute lu .
44023008	Lapol ni mak vengan xa Satusi xil latake reitin ti xa moletin mikila imeul rilomun ra maten . E latake reitin ti mun xa masxaxa xil ladi , mu nini moletin xil mun da . E Parasi xil lake reitin e neta xatel vus ak .
44023009	Ngongoren ak mei be himetu , e rut tisa xil te Rae xil na Mosis xa lamos e Parasi xil lamea lasoh e lasepin nggeih labit , “ Xamem matakamet ti neta vasa vata xat moletin ak . ! Xos be reitin mak xa masxaxa mu ninin tova tesepin mini ! ”
44023010	Selen ak mei be himetu e sangas vaeen vastal en . Misak ni vatixar na moletin xil te vaeen uli mikan xa linatal papas Pol . Ma misemae ni moletin nan xil tengan lihe tan e lital rat Pol reling xil . Ma ba ladela rilomun mei labe nim mae .
44023011	E vongien nen tak , Suv Iesu mei misoh visal Pol e biteni mini bitene , “ ! Ulum nakan ti ! Xouk otesep usil kuh nou inggak e Serusalem . Ma ha usepin ni imak mun tang e Rom . ”
44023012	E makoe nen , rut Siu ngan xil lamei vituei e labein xati tengan linaxa ti mu anien mu linamu ti mu oei ituxoh melele xa lihas Pol imat .
44023013	Ngan xil vus xa latemae e lingxatien ak lateli hanutap lu (40).
44023014	Di , labe visal vat xil na pris xil e elda xil mun e labiteni mi xil labitene , “ Xamem mabein xati nggeih xa manaxa ti neta ha vuma ... muhas Pol imat . Xosxa muhur xotehi , ma Hi isa pangasien mi xamem .
44023015	Mak , ma xamim itel ngan xil te Kaonsel musa sepinien iha mi vatixar na moletin te vaeen tengan itel Pol imei mun mei mulepisi . Muluvosi taxa iemim bei tengan muteong kuhi ni vatei mun . E xamem , muxus tili tengan melele xa litela imei , natuxoh inggak ti mu , e muhasi imat . ”
44023016	E matilou xati na Pol milongeong ni lingxatien ak , ma miloh be nim ma moletin te vaeen xil xa pap nan da en , e ba bit mese ni lingxatien ak mini .
44023017	Ma Pol mikes moletin tei te vaeen bemei e biteni mini bitene , “ Utel horam maxoe ak ha mulpus vatixar namim . Xi nggur sepinien tei tengan ihit rati mini . ”
44023018	Ma moletin te vaeen ak dela ba lupus vatixar nan e biteni mini bitene , “ Pol xa de nim te xeih mikes nou naba e biteni minou tengan nitel horam maxoe ak imei visaluk vengan xa xi nggur xat sepinien tei tengan ihit rati minuk . ”
44023019	Ma vatixar ak dela ba ludi asealu e misisi bit , “ ? Naha vari obit oviteni minou ? ”
44023020	Ma xi biteni mi vatixar ak bitene , “ Rut Siu xil labein xati ngamu da xa visuvong , mei lisisuk tengan utel Pol ihe visal Kaonsel nae . Xil liluvosuk xa iexil bei tengan lilong kuhi ni vatei mun .
44023021	E onahusil ti li naha xa xil lihiteni vengan xa moletin xil nae ti lixus tili . Moletin xil ak lali hanutap lu (40), e labein xati nggeih tengan linaxa ti mu anien mu linamu ti mu oei ha vuma ... lihas Pol imat . E taxeak , di labue xat xil tuei e litatiluk sutang tengan umae ni . ”
44023022	Ma vatixar ak biteni mini bitene , “ Onahiteni ti mi mosav xa omei obit sepinien ak minou . ” Di , misil horam maxoe ak dilomun ba .
44023023	Ma vatixar mikes vat lu te vanut moletin te vaeen lumei e biteni mi xalu bitene , “ Mulivue xat moletin xil te vaeen lihe handred lu (200) tengan muhe Sesaria e naen klok vongien xosali . Xamim muka vituei itel moletin xil xa liloh ni hos lihe hanutap tol e hexalu mun (70), e itel moletin te sosoen xil mun lihe handred lu (200).
44023024	Musa ti hos mi Pol mun tengan iloh en , e mutel kuhi ha mulingi pe he Filiks xa be vat te kavmen tahal Sudea xa de Sesaria . ”
44023025	Di , vatixar ak midis uvei tei tengan lisa ni mi Filiks xa biteni mak :
44023026	“ Vat Tehos te Kavmen Filiks , Inou , Klodias Lisias , nabit bos makoe minuk .
44023027	Moletin xa masa ni bat iaxai , Siu xil latetal xati e latehit lavasi vamat . E melele xa nakameti xa xi be hortan xati te kantri tahal Rom , naleh moletin navan xil ba manggur rati ra he xil .
44023028	Natehit nakil ti veneh ma latemaxan ni ven , ma natetela tehe visal Kaonsel nae .
44023029	E melele xa di nateong ni sepinien nae , natekameti xa di lasep sisili vengan xa latehit tehur xoteh rae xil te neketen nae tang . Xi tenapol ni ti neta vasa tengan vasak ni lavasi vamat mu lalingi e nim te xeih ven .
44023030	E melele xa natelongeong ni lingxatien tei tengan lavasi vamat , vatakes , nasa ni bemei mi xouk . E ngan xil xa di lasep sisili , nabiteni mi xil tengan lihat lihit kil naha xa xi tepol ni mi xil pe metom . Xi nen tak . Namesuk . ”
44023031	Moletin xil te vaeen lalong xat naha xa vatixar tesemae ni mi vat lu nae . Ma e vongien nen tak , xil laba . Laba vuma ... laduxoh taon tahal Antipatris .
44023032	Ut milan , moletin te vaeen xil xa latekakao , xil ladilomun laba labe vonine . E laling ngan xil xa laloh ni hos tengan litel Pol iha .
44023033	Melele xa laduxoh Sesaria , laba labe visal vat te kavmen e lasa uvei na vatixar nae mini . Di , laling Pol de hen .
44023034	Melele xa vat te kavmen Filiks buli uvei ak bus , misis Pol tengan vahit kila xa xi nggo provins xave . Melele xa mikameti xa Pol be tahal Silisia ,
44023035	xi biteni mini bitene , “ Momal . Inou nilepis ngongoren namim e von koten navan melele xa ngan xil xa di lasep sisiluk limei lituxoh inggak . ” Di , misemae ni tengan ha liketeh xol Pol e nim xa mahulong xa Suv Toto Herot tepol ni .
44024001	Melengien lim (5) mei mitavi , Ananaeas xa be Vatixar na pris xil , del rut elda xil labe Sesaria . Xil lamei del loea tei nae xa hisen Tetalas . Ba lasoh pe met Filiks e von koten nan e laso sepinien xil xa nggeih usil Pol mini .
44024002	Di , xi misemae ni tengan litel Pol imei nim . Melele xa bemei , Tetalas misep sisil Pol pe met Filiks biteni mak : “ Vat te Kavmen Filiks , vengan xa di olaxat kuh xamem del metisouen , xamem madi e tomat vehakut . Xouk di oserep holesok xil hao ve moletin xil te kantri ak mei bos pupu .
44024003	E ut xil vus , xamem mamaal ve lelaxatien nam , e mabit mamesuk ven .
44024004	Mabit munavas pupu ni ti melengien nam , e madak kesuk tang tengan umae li e uteong vuteili ni rin namem e ngongoren ak xa mabit maviteni minuk taxeak .
44024005	Makameti xa moletin ak be vatxeih tei xa di pol ni vaeen xil xa mahulong del Siu xil e rute xil vus e ut etan . Xi be vat na vanut moletin xil xa di langgusil pispisien na moletin tei tahal Nasaret .
44024006	Xi tesak tengan vapol ni Nim Eo na Siu xil mei vahe muis pe met Hi , ma matetal xati ven .
44024008	Xosxa usis pilei moletin ak , ma ulong kila ixo xi mun tang xa holesok xil xa di mabit usili be reitin . ”
44024009	E Siu xil vus xa lateti lamae e sepinien nan e labit holesok xil vus be reitin .
44024010	Di , Vat Filiks pisen ni nggo hen tengan Pol imei ihit kil rin nan e ngognoren ak , ma Pol biteni mini bitene , “ Namei pe metom Vat Filiks tengan nisep kil rin navan del sien , vengan xa nakila xa huram xil holu , xouk di otelepis moletin xil te kantri ak .
44024011	Xosxa usis moletin xil ak , ma ulong kil kuhi xa melengien lu e le (12) tang tetavi xa inou natehe Serusalem tengan namot mi Hi en .
44024012	Melele xa Siu xil latekamet nou , inou natnangor ti vatel moletin tova e Nim Eo , mu natnapol ni ti selen mi moletin xil e nim te pispisien tova mu e rute sav xil mun e taon ak .
44024013	Siu xil xai lasakras lapisen kil sexien tesa tova xa lavit inou iaxa natepol ni .
44024014	E taxeak , nihit rat ngan ak minuk Filiks xa inou di namot mi Hi na avu namem xil usil sexien tei xa Siu xil ak labit tamal ti . E inou mun nake reitin e holesok xil vus xa latetisi e Rae xil na Mosis tetel uvei xil na provet xil .
44024015	Nenesien navan del nenesien nae pipin tang xa bit Hi isak ni moletin xil ngasen , ngan labos e ngan lasa , likila limeul rilomun ra maten tengan Hi ilepis xil vus .
44024016	Mak , ma vehakut di nasak tengan nipol ni holesok xil e sexien tei xa isak ni nou ninave unoun ti pe met Hi e pe met moletin sav xil .
44024017	“ Huram xil holu natnata kat ti e Serusalem . Di , natetilomun nateha tengan naleh ti vatu vaha vatutou ni rut moletin xil tahal Isrel e nasa sanien eo xil vaha mi Hi .
44024018	E melele xa di natepol ni holesok xil ak , xil latekamet nou e vioh te Nim Eo na Hi e melele vari xa di natepol vuol ni sexien xil te serep moletin en . E melele nen ak , natnata ti vatel vanut moletin tova , e natnapol ni ti selen tova . Natetat temak tang .
44024019	E rut Siu xil xa latexo provins tahal Esia lateti . Bos vahit xil mun lati inggak xosali tengan lisep kil sexien tesa tova pe metom xa labit inou natepol ni .
44024020	Mu umae ni ngan xil xa ladi inggak lavit kil neta tova xa misa xa latekameti da xat nou melele xa natesoh pe met Kaonsel nae .
44024021	Mu xos ve neta xa natekei ni melele xa natesoh pe met xil e natehit , ' Namei nasoh pe metemim taxeak vengan xa nake reitin xa moletin ikila imeul rilomun ra maten . ' ”
44024022	Di , Filiks , xa mikil kuh neketen na Kristin xil , misep xol koten nan del sepinien ak bit , “ Melele xa Lisias xa be vatixar na moletin xil te vaeen mei ituxoh inggak , inou nimal ni ngongoren namim sung . ”
44024023	Di , Filiks misemae ni moletin te vaeen xa di miketeh xol Pol tengan ti iketeh kuhi xole e imae ni tengan ikakao vuteili e nim te xeih e imae ni timue nan xil limei lipusi e lisa tutouen mini .
44024024	Melengien vahis mei mitavi , Filiks del atou nan xa hisen Drusila lube visal rute xa Pol da en . Atou nan be ate-Siu tei . Di , Filiks misilasil ve Pol bemei e luteong ni misetu usil neketen nan e Iesu Kristo .
44024025	E sepinien kor na Pol , xi misetu mi xalu bit , “ Hi ien bei xa moletin xil lilaxat kuh sexien nae xil e lipol ni naha xa momal tevi , vengan xa melele xa rimat , xi ilepis xir vus . ” Melele xa Pol biteni mak , Filiks , ulin mikan . Ma biteni mini bit , “ Utilomun mun uha . E melele xa nakamet mesal , nikes rilomun ni xouk . ”
44024026	E melele nen tak , xi di minemi bit Pol isa ti vatu mini . Ma ve ngan ak , Filiks mikesi vehakut e di misepin dela .
44024027	Huram lu mei mitavi , moletin tei mei minggoles von Filiks e mei be vat hu te kavmen tahal Sudea , hisen Porkas Festas . E vengan xa Siu xil , iexil nggat Filiks e polien nan , xi mistokovein Pol da nga nim te xeih nan tengan vapol ni nenemien nae mei vahos vuteili .
44025001	Festas temei e taon tahal Sesaria tengan vahur kokot ni polien te vat te kavmen e provins tahal Sudea . Di , melengien tol mitavi , nggo Sesaria e be Serusalem .
44025002	E rute ak , vat xil na pris xil del vat xil na Siu xil lamei lapusi . Laseputut ni Pol mini , e lasisi
44025003	tengan vapol ni lalonge vahos e vamae ni Pol vamei e nim te xeih e hal Serusalem . Xil lasisi mak vengan xa lateling xati ngamu xa lihasi e suse .
44025004	E Festas biteni mi xil bitene , “ Pol da nga nim te xeih e Sesaria . E navehi ti , inou nitilomun nihe rute ak .
44025005	Xosxa itep , ma vat namim xil mei lihe xamem muvituei muhe Sesaria . Xosxa moletin ak pol ni neta tova xa misa , ma xil likila lihit rati inggaxor . ”
44025006	Festas bas melengien xos tol e he sav (8) mu hexalu (10) del xat xil . Di , dilomun be Sesaria . E visuvong nen , xi dotan e von koten nan , e misemae ni xa lavur Pol vamei nim .
44025007	Melele xa Pol bemei , Siu xil xa latexo Serusalem latemei , mei lakapis xole e di labit rat sexien tesa hao xa tellep xa labit Pol tepol ni . E lasakras lapisen ni vamal xa naha xa labiteni be reitin .
44025008	E Pol misep motin xi bit , “ Inou natapol ni ti neta vasa vaha ni Rae na Siu xil , mu vaha ni Nim Eo nae , mu vaha ni suv toto tahal Rom . ”
44025009	E Festas ien bei xa Siu xil lamaal ve polien nan , ma misis Pol bit , “ ? Xouk omae ni xa ove Serusalem tengan ha nilepisuk en ? ”
44025010	Ma Pol bit rilomun ni mini bitene , “ E-e , natamae ni ti . Taxeak , nasoh ngamu nade von koten na kavmen tahal Rom . Ma e rute ak vari iaxa momal tengan ulepis nou en . Xouk okila ngamu xa inou natapol ni ti neta vasa mi Siu xil .
44025011	Xosxa nanggur xoteh rae tei mu napol ni neta tei xa misa tengan ha nimat ven , ma ninasak pisi ti ninalesae relingi . E xosxa sepinien nae usil nou be luvosen tang , ma moletin tovuol mikila vamae ni nou name he xil . Imak , ma nasisuk Festas tengan umae ni nou nihe Rom tengan suv toto vari iaxa ilepis rin navan e ngongoren ak e von koten nan . ”
44025012	Ma Festas misepin del moletin xil te kaonsel nan e lasep kil rae xil mini . Di , xi bit rilomun ni mi Pol bit , “ Xouk osis nou tengan ha upus suv toto tahal Rom , ma nisa nuk ha upusi . ”
44025013	Rut melengien xil mei mitavi , Suv Toto Akripa del hineli , Bernis , lumei e hal Sesaria tengan lalsa sepinien te hurpilien nalu mi Festas ve polien hu nan .
44025014	Melele xa ludi visali melengien vahis , Festas misep usil Pol mi suv toto . Biteni bit , “ Melele xa Filiks tehe vat te kavmen , teling moletin tei e nim te xeih , e da tamu xiak .
44025015	E melele xa natehe Serusalem , vat xil na pris xil del elda xil na Siu xil latehit rat tesaen xil xa tepol ni , e latsis nou tengan nimae ni ha vamat .
44025016	E natehiteni mi xil xa ngan ak tave sexien na mol-Rom xil ti tengan mamae ni moletin tei vaha valong pangas xi vatiamu . E-e , itiamu , mulepisi e von koten tengan moletin ak ilong sepinien tesa xil xa liso ni iha ni , e xi isep motin xi pe mete .
44025017	Ma melele xa latemei inggak , natnararu ti . E-e . Ut milan nen tang , natetotan e von koten e natesemae ni tengan litel moletin ak imei nim .
44025018	E melele xa ngan xil xa iexil minggat moletin ak mei latesoh tengan latesepin , xil latnaso ti sepinien xa vasa pupu vaha xati vaxoni ngan xa inou di natenemi .
44025019	Xil latengor mini usil neketen nae e usil moletin tei xa hisen Iesu . Xil labit mat vuol , e Pol mike reitin xa xi meul tang da .
44025020	E melele nen ak , inou natnakil ti vari tengan nikamet reitinen te sepinien nae itep . Ma nasis Pol tengan vamae ni vahe Serusalem tengan lilepis ngongoren nae en .
44025021	E Pol ien ti tavei , e tesis nou tengan itat e heok inggak ituxoh melele xa nikila nisa ni ihe Rom tengan ha Suv Toto sung ilepis kuh rin nan e ngongoren ak . ”
44025022	Ma Akripa biteni mi Festas bitene , “ Inou mun , ieok bei niteong ni ti moletin ak . ” Ma Festas bit , “ Bos tang , uteong ni ti sung visuvong . ”
44025023	E visuvong nen , lapisen sexien te sien xa momal ve eilep tei mi Suv Toto Akripa xal hineli Bernis . Ma vat xil te taon ak del vat xil na vanut moletin xil te vaeen ladel xalu lamei del merereen , e ladotan e von vitueien tei xa mahulong . Di , Festas misemae tengan litel Pol imei nim .
44025024	Di , Festas biteni mi xil bitene , “ Suv Toto Akripa e xamim vus xa mudi visal xamem taxeak . Moletin ak iaxa Siu xil vus , e hal Serusalem e inggak , di lasep sisili minou . Xil di ladak kes nou nggeih tova tang tengan mavur xoteh meulien nan .
44025025	E inou natnakamet ti neta tova xa misa xa xi tepol ni tengan ha vamat ven . Ma melele xa xi tesis nou tengan nisa ni ihe Rom tengan Suv Toto ilepisi sung , inou natemae ni .
44025026	E nenemien tovuol tamu xa nitis usili tengan nisa ni vatela vaha mi ngan xil tahal Rom . Mak iaxa , nangguri mei misoh pe metom , Suv Toto Akripa , e pe metemim vus tengan melele xa rilepis rin nan e ngongoren ak ivus , nikila sung nitis neta tova .
44025027	Tamal pupu ti tengan rasa vatxeih tei vaha mi xil xosxa rinavit kil ti veneh ma xa rasa ni ven . ”
44026001	Di , Akripa biteni mi Pol bitene , “ Namae ni xouk tengan usep motin rin nam e ngongoren ak minou . ” Ma Pol misa hen be nesao tengan litit votei . Di , misepin pe met moletin xil bitene ,
44026002	“ Suv Toto Akripa , namaal pupu ve mesal xa lasa ni minou tengan nisep motin rin navan e ngongoren ak minuk ve naha xa Siu xil di lasep sisil nou ven .
44026003	Bos tengan ulonge , vengan xa okil kuh sexien xil vus na Siu xil tuei del ngongoren nae xil . Ma nasisuk tengan uteong ni nou li ihe vuteili tang .
44026004	“ Siu xil vus lakil meulien navan , melele xa natehe horam maxoe mei duxoh xosali ak , e naha xa natepol ni e ut xati navan e e Serusalem mun .
44026005	Xosxa usis xil , xil tang likila lihiteni minuk xa , tetiamu , natemos tetel vanut Siu tei xa lakes xil ni Parasi e nanggusil kuh sexien nae xil . Vanut Siu xil ak di lalong xat rae namem xil mili vanut Siu sav xil .
44026006	Ma taxeak , di nasoh e von koten ak vengan xa di naling nenesien navan e hitxatien xa Hi tepol ni tetel xat avu namem xil tetiamu .
44026007	Moletin namem xil vus xa lastal langgo vatimol namem xil xa labe lu e le (12), xil ngasen di laling nenesien nae e hitxatien ak tengan mei istal ihe reitin melele xa di lamot mi Hi e melengien e vongien xil . Mak iaxa , Suv Toto , ve nenesien navan e hitxatien ak , Siu xil ak di lasep sisil nou . ”
44026008	Di , Pol biles pus Siu xil xa ladi e von koten ak e biteni mi xil bit , “ ? Siu xil , veneh ma xamim xa mubit Hi mikila isak ni moletin imeul rilomun ra maten , mukameti nggeih tengan muke reitin xa Hi pol ni Iesu temeul rilomun ra maten ?
44026009	Tetiamu , inou mun natenemi tengan nisak purun ngan xil xa laneket e his Iesu tahal Nasaret .
44026010	Ngan ak iaxa natepol ni e hal Serusalem . Vat xil na pris xil latmae ni nou tengan nital xat moletin eo xil xa laneket e Iesu e niso xil lihe nim te xeih . E melele xa latemei tengan lavas xil lalel , inou mun namaen ni tang .
44026011	Melengien xil holu , natehe nim te pispisien na Siu xil , e melele xa natekamet rute ngan xil en , di natehas pangas xil tengan lisepin isa e his Iesu e lipol ni hitxatien tengan linahusili ti mun . Ieok teat pupu ni xil mak , misak ni di natehe taon sav xil mun tengan ti nihol rerat xil en . ”
44026012	Pol misepin mi moletin xil mun bit , “ Usil nenemien nen tak , vat xil na pris xil latesil nou natehe Damaskas tetel xeihen nae tengan nipol vuol ni rae xil nae .
44026013	E Suv Toto , melele xa natehusil suse nateha , e piniae vari , miehen tei testal xa temihinehin teli eai texo ut nesao temei , mei teleluv xol nou tetel moletin xil xa latetel xat nou mateha .
44026014	Misak ni xamem vus matekiri matehe tan . E inou , natelong rae tei xa tesepin minou texo sepinien na Siu xil tehitene , ' ! Sol , Sol ! ? Veneh ma di opurun nou ? Di osa pangasien mi xouk mun tang melele xa di obae del nou . Onggoni buluk tei xa suv nan di measi melele xa di pol ni vatin . '
44026015	Ma nabit , ' ? Suv , xouk visi ? ' E xi bit rilomun ni minou bit , ' Inou Iesu , ngan xa di osak purun ni .
44026016	! Tamea ! Nastal minuk xosali vengan xa nabosei xouk tuei tengan mei ove moletin te polien navan . Ha uhit mese ni naha xa otepusi usil nou xosali e naha xa nipisen ni minuk e melengien xil xa ti imei .
44026017	Inou niketeh xolok ra Siu xil . E niketeh xolok mun ra ngan xil xa latave Siu ti xa di nasil xouk tengan uhe visal xil .
44026018	Xouk , uleh rerat xil ra maluxoluken xa da xat xil , mei lipus kil miehen navan . Reitin , ixo xouk nileh rerat xil ra xeihen na Temat , mei liti e xeihen na Hi . Mak , ma melele xa liling neketen nae e nou , nileh rerat tesaen nae ra xil , e mei lihur von ne xil itel moletin eo xil xa Hi tehosei xil . '
44026019	“ Ma Suv Toto , natehusil xat kuh metuveen xa natepusi texo ut nesao .
44026020	Misak ni , e hal Damaskas , natesetu mi moletin xil vus tengan lihiles ra tesaen nae xil e lipol ni holesok xil xa ipisen ni xa xil latsa meulien nae mi Hi . Di , natesetu ni mun temak e Serusalem , e ut xil ngasen e provins tahal Sudea . Di , natesetu ni mun mi ngan xil xa latave Siu ti .
44026021	Ve sexien ak vari iaxa Siu xil latetal xat nou e vioh te Nim Eo melele xa namei tengan namot mi Hi , e latesak tengan lavas nou namat .
44026022	E Hi di dutou ni nou duxoh xosali ak , ma nasoh inggak e di nasep usil longeongen hos usil Iesu Kristo mi xamim vus , mi eilep xil e mi movotei xil mun . Naha xa inou di nabiteni mi xamim nggoni ngan taxa provet xil tetiamu del Mosis lateke mese ni latehit mei istal .
44026023	Latehiteni xa Kristo xa Hi tehosei ha ilong pangas xi e ha imat . Ti , xi vari iaxa imeul rilomun ra maten itiamu ni moletin sav xil tengan ipisen miehen te meulien mi Siu xil e mi ngan xil xa latave Siu ti . ”
44026024	Melele xa Pol di tamu misep motin rin nan e ngongoren ak , Festas mikei nggeih e misep pepamen ba mini bitene , “ ! Pol , otallang tova tang ! ! Kilakilen nam xai di misak ni xouk otallang pupu ! ”
44026025	E Pol bit rilomun ni mini bit , “ Suv Festas , inou natatallang ti . Sepinien te reitinen e metisoen iaxa di nabiteni xiak .
44026026	Suv Toto xai mikil holesok xil ak ngamu , e nakila namiteni vamal tang mini . Xi mikil kuhi vengan xa holesok xil ak tastal ti vaxo suse te xusen . ”
44026027	Pol miketeh momal ba ni Akripa e biteni mini bitene , “ ? Suv Toto , xouk oke reitin e sepinien na provet xil ? Nakila xa xouk okila . ”
44026028	E Akripa bit rilomun ni mini bit , “ ? Pol , onemi obit okila opol ni nou namei name Kristin komanon ? ”
44026029	E Pol biteni mini bitene , “ Neta sav xa ove Kristin komanon mu veter luvoluv mu , nasis mi Hi tengan xouk , itel xamim vus xa di muteong ni nou xosali , ti mumei muneket muxoni nou ... e sen xil ak ihe tovuol e hemim . ”
44026030	Melele xa Pol misepin bus , Suv Toto Akripa , vat te kavmen Festas , Bernis , del xil vus xa latotan tetel xatel , latamea laba .
44026031	E melele xa di laba , di labiteni mi xil mun tang labit , “ Moletin ak tapol ni ti neta vasa tengan ha vamat ven mu vahe nim te xeih ven . ”
44026032	E Akripa biteni mi Festas bit , “ Vahit moletin ak nasisuk ti tengan usa ni vahe visal Suv Toto tahal Rom , ma bos tengan ha ven vamase . ”
44027001	Di , Vat Festas miling melengien tengan Pol del rute sav xil mun xa ladi nim te xeih lave taon tahal Rom e provins tahal Itali , e inou Luk be xamem . Ma miling xamem e he vat tei na vanut moletin te vaeen xil xa hisen Sulias . Moletin nan xil labe handred tei (100) e lakes xil ni ' Vanut Moletin te Vaeen na Suv Toto tahal Rom ' .
44027002	Manggo tuturil tei e hal Atramitiam xa di labue xati tengan vahe pasis xil e provins tahal Esia . Di , matoba del xat moletin tei tahal Masedonia xa tete hal Tesolonaeka , hisen Aristakas .
44027003	E melengien sav , matduxoh pasis tahal Saedon . E Sulias en misae e Pol , ma mae ni tengan ha vapus ti timue nan xil tengan lisa ti neta mini xa xi ien bei .
44027004	Melele xa mabe reling Saedon , votiang miseten nggeih , misak ni maba makapis manggo rin sav e aelan tahal Saepras xa tas merou vuteili en .
44027005	Di , manggur xoteh tas sangas ni provins tahal Silisia del Pampilia , e ba masotie e taon tahal Mira xa de provins tahal Lisia .
44027006	E rute ak , mabut mabe ut e Sulias mikamet tuturil tei mun na mol-Aleksandria xil xa di bue xat xi tengan vahe Itali , ma misis vatihos tengan vamae ni xamem mava en .
44027007	Di , tuturil xa matnggo en , dat miloh merou tang melengien vahis vengan xa votiang nggeih pupu . Melengien hao mei mitavi , di , maduxoh rute tei sangas visal taon tahal Nitas . E tuturil misakras valoh vamal vengan votiang nggeih tamu , misak ni biles ba nggusil aelan tahal Krit , e rin xa tas be tan vuteili en . Di , tuturil miloh ba nggo sangas ni meteh xil sangas visal taon tahal Salmone .
44027008	Di , manggo sangas ni ut te aelan tahal Krit , e tas nggeih tova tang . Ma maloh maba vuma ... maduxoh rute tei xa bos xa lakesi ni ' Pasis xa Bos ' . Pasis ak tave sotin ti ra taon tahal Lasia .
44027009	E rute ak , mapusi xa matehas melengien hao ngamu e suse e misak ni madi ngamu e melengien xil te an tesa (melengien xa Siu xil di labal ni anien ve ' Melengien te Kas Moten Meulien En ni Ra ' mitavi ngamu) . Melele xa vat te moletin te vaeen di minem usili , Pol misa nenemien nan mini bit ,
44027010	“ Tiramue xil , e ketehen navan , napusi xa suse nar ixeih pupu . Tuturil ak imahoe lel , holesok xil xa di vangite ikesae , e moletin ngan xil mun lilel . ”
44027011	E Sulias xa be vat na moletin te vaeen xil , xi miteong kes ni sepinien na vatihos del moletin xa tuturil nan , xi minem mele ni sepinien na Pol .
44027012	Xalu lubiteni mini lubit pasis xa madi en tavos ti e melengien xil te an tesa . Sangas moletin xil vus iexil bei xa lasak pisi lakapis e aelan ak e va lave pasis xa bos xa de hal Finiks e aelan ak tahal Krit tengan lavur sen melengien xil te an tesa en . Pasis ak nggur mesal e rin lu , tei nggo saotwes , e tei mun nggo notwes .
44027013	Melele xa votiang hos tei xa nggo saot mistal mi xamem , moletin xil te tuturil lanemi labit bos tengan mava vaxoni lingxatien nae . Misak ni lalih rat angga e manggo sangas tang ut maba .
44027014	Tavehi ti , votiang tei xa nggeih pupu , xa lakesi ni ' Toio ' , nggo ut bemei , mei divin tuturil be mesal .
44027015	Vengan xa votiang bas pupu ni tuturil e masakras maviles matilomun mavusil suse namem mava , ma mamae ni tang votiang divin xamem maba .
44027016	Manggus vuteili melele xa be manggo rin xa be saot e tutut aelan tahal Kaoda . E rute ak , del xeihen , maling kuh bot te tuturil ak .
44027017	Di , boskru xil te tuturil lapo rati bemei nesao . Di , laso ao xil be tas mei langgo pe tuturil , di malet xat xil tengan tas naxu len ni ti . Xil ulixil mikan xa tuturil naxon e mae e kantri tahal Libia , misak ni laseti sel be tan .
44027018	Vatiang ak nggeih dat mak tang duxoh melengien sav xil mun e tas di bas tuturil xa madi en misa tang , ma laso rut holesok xil xa di vangit tuturil be tas .
44027019	Melengien sav mun , laso rut holesok xil te tuturil xa meas be tas .
44027020	Melengien hao matapus ti eai mu hitu xil tengan mapus kil suse namem vaxo en . Vatiang miseten dat mak e xamem vus manemi mabit be te maten tuei iaxa madi xiak .
44027021	Di , melele xa Pol pusi xa moletin xil lataxanien ti melengien holu , mitamea misoh pe met xil e biteni mi xil bitene , “ Tiramue xil , xosxa vahit muteong ni nou e munave reling Krit ti , ma musakras mukameti vaxeih vamak e holesok xil mun misakras vakesae vahe tas vamak .
44027022	Tave ti neta xa mak , ulimim nakan ti mun . Moletin ti nakesae . Tuturil kestang iaxa ikesae .
44027023	E vongien , masxaxa tei na Hi xa nabe moletin nan e xa di namot mini mei testal minou e tehiteni minou tehitene ,
44027024	' Pol , ulum nakan ti . Hi miling xati tuei tengan xouk ha usoh pe met Suv Toto tahal Rom . E xi mae ni xa moletin xil vus mun xa ladi e tuturil ak del xouk , linalel ti . '
44027025	! Ma tiramue xil , ulimim nakan ti ! Nanesi e Hi xa holesok xil istal ixoni ngan taxa masxaxa ak tehiteni minou .
44027026	E tuturil ak iha ixon ite aelan tova . ”
44027027	Melele xa mateloh e votiang ak wik lu e tas tahal Mediterenia , e hilaep te vongien , rut moletin xil xa di lapol e tuturil di lanemi labit sangas mave ut .
44027028	Misak ni laso ao be tas tengan lakameti xa tas ak be huinep midep , e lakameti xa be huinep duxoh mita xa be hanutap tei e lu e le sav mun (37 m) . Ma laloh vuteili mun e laso rilomun ni e lakameti xa be huinep duxoh mita xa be hanutap tei e lu e he sav mun (27 m) .
44027029	Ulixil mikan xa tuturil ak naxon nate hat ti , misak ni laso tiei ni angga hat (4) xa di pe vil tuturil e moletin xil ngasen di lasis mi hi nae xil tengan ut valan katen .
44027030	Di , moletin xil xa lapol e tuturil lanemi labit lilesae relingi , misak ni lasae ni bot be tas . Xil di laluvos labit liha tengan liling xat angga xil iti vat tuturil mun .
44027031	E melele xa Pol pusi mak , ba biteni mi vat na moletin te vaeen xil del moletin nan xil bit , “ Xosxa moletin xil te tuturil ak lilesae rani , ma xamim vus musakras mumeul . ”
44027032	Ma moletin xil te vaeen lada xoteh ao xa dal xat bot e lalingi misal ba .
44027033	Sangas ut valan , Pol nggeih xat xil tengan lavanien ti , ma biteni mi xil bit , “ Wik lu tuei xiak di munexo pupu , ma mutaxa ti neta .
44027034	Mak , ma bos xa muanien ti mu li tengan vemim ixeih e mukila mumeul . Munanexo ti vengan xa nakila xa neta ti naxui xamim . ”
44027035	Melele xa Pol misepin bus , xi mileh beret vutei e memes Hi ven pe met xil . Di , bul pasi e ngga ni .
44027036	Melele xa lapusi mak , ulikanen be reling xil , e xil mun langga anien vutei .
44027037	Xil vus xa ladi e tuturil ak laduxoh handred lu e hanutap tol e tei e le sav mun (276).
44027038	Melele xa xil vus langganien bus , laso bak pulaoa xil vus xa teti vangite be tas tengan vasak ni tuturil vameit .
44027039	Melele xa ut da miluv kuhi , moletin xil te tuturil lale ras rute xa ladi en . E lale kil tutut pasis tei xa be suhon , ma lanemi labit xosxa itep , ma lipol ni tuturil ha isal xat suhon tang .
44027040	Mak , ma lada xoteh angga xil lamerir labe tan , e lada xoteh ao xil xa dal xat stia . Di , lalihi rut sel xil xa di vat tuturil be nesao tengan votiang ikila itivin tuturil ak ihe ut . Di , maloh ve ut .
44027041	E tuturil ba minggon e mae tang , ma misakras mun valisalis ti . Vatin iaxa nggon , ma tahe xil xa nggeih mei di nggol len ni nggo toun .
44027042	Moletin xil te vaeen lapol ni lingxatien tei labit lihas vin vatxeih xil ngasen xa ladi pe he tengan linaxul ti linave ut , maxa ni ha linalesae .
44027043	E vat nae tamaen ni ti vengan bit vateh meulien e Pol . Ma misemae ni moletin xil vus xa lakil xulen tengan lavut lave tas e laxul lave ut .
44027044	E moletin xil xa latakil ti xulen , bit liha sung itutou itel xat mavulut pilang xil te tuturil e lisal itela lihe ut . Ma nggo sexien ak vari , xamem vus ba maduxoh ut mameul .
44028001	Melele xa xamem vus ba maduxoh ut , malong kila sung xa aelan ak , lakesi ni ' Malta ' .
44028002	Moletin xil te rute ak labos mi xamem e langgur pilei xamem . Lapol ni upang tei xa eilep di madali vengan xa us mus e masoh minggat xamem .
44028003	Pol mun di mileh viton av tengan vaso ni vahe upang . E melele xa di miso ni be upang , tetal tesa tei mistal nggo vanut av xil ak mei mingar xat hen e murur tang da .
44028004	Melele xa moletin xil te rute ak lapus tetal xa murur de he Pol , xil di labiteni mi xil mun tang labit , “ Moletin ak , xos bas vin moletin tova . Mak iaxa tave ti neta xa tamat ti e tas , hi nar xa rakesi ni ' Hi te Lepisien ' tamaen ni ti tengan ha vameul . ”
44028005	E Pol misin rat tetal ak be upang , e neta ti taxula .
44028006	Moletin xil di ladatili tengan hen vatep mu vamot tang vamat . E melele xa ladi nousav e latapus ti neta vaxula , xil labiles nenemien nae e labit , “ ! Moletin ak , xos be hi tova ! ”
44028007	Rute xa matehe ut en , tave sotin ti ra tan na suv te aelan ak xa hisen Pablias . Xi minggur pilei xamem e milaxat kuh xamem melengien tol .
44028008	E melele nen ak , tame Pablias mesei . Ven nggan e miloh en pupu , misak ni pat dat mak . Ma Pol be nim man , miling hen da en e misis xole , ma xi mei milonge bos .
44028009	Melele xa moletin xil te aelan ak lalongeong ni , mosav xil mun xa lamesei ladi aelan ak lamei , e Hi pol ni xil vus lalonge bos rilomun .
44028010	Xil lasa sanien hao mi xamem . E xil laso viton holesok xil hao mun tengan itutou ni suse namem melele eah xa muhe reling xil .
44028011	Aveti tol (3) mitavi xa mateti e Malta . Di , makamet tuturil tei na mol-Aleksandria xa texus ve an tesa tete aelan ak . Ma manggo en , maba . Tuturil ak lakesi ni ' Dioskuri ' .
44028012	Maloh ba maduxoh taon tei e kantri tahal Sisili , xa lakesi ni Serakus . Mabas melengien tol e rute ak .
44028013	Di , maloh ba maduxoh taon tei tahal Itali xa lakesi ni Rikiam . Ut milan nen , votiang tei mistal nggo saot e mei divin komanon ni xamem . Misak ni melengien lu tang , ba maduxoh taon tahal Puteoli .
44028014	E rute ak , makamet moletin vutei xil xa labe Kristin ngamu , ma lakes xamem be madi visal xil wik tei . Di , makakao tengan mave Rom .
44028015	Melele xa Kristin xil tahal Rom lalongeong ni xamem , xil lakatil xamem . Rute xil ladatil xamem e taon xa lakesi ni ' Von Posen na Apias ' , e rute xil ladi nga e taon xa lakesi ni ' Im te Paten Tol ' . E melele xa Pol pus xil , xi memaal pupu e memes Hi ve xil .
44028016	Melele xa maduxoh Rom , lamae ni Pol tengan ha itanga tasen e nim tei itel xat moletin te vaeen tei xa di miketeh xole .
44028017	Melele xa melengien tol mitavi , Pol mikes viton vat xil na Siu xil lamei e totanen tei . Melele xa mei ladi vituei , Pol biteni mi xil bitene , “ Toxoli xil tahal Isrel , namei inggak nggoni vatxeih tei vengan xa mol-Serusalem xil latetal xat nou e lateling nou natete e he mol-Rom xil . Neta sav xa latepol ni nou temak , inou natnapol ni ti neta vasa mi moletin nar xil , mu natnapol ni ti neta vasa mun ni sexien hos xil xa avu nar xil latepispisi ni mi xir .
44028018	Melele xa mol-Rom xil latelepis rin navan e ngongoren ak tevus , xil latehit lamae ni nou ha veok vamase vengan xa latnakamet ti neta vasa xa inou natepol ni tengan ha namat ven .
44028019	E melele xa vat xil na Siu xil latesin nenemien nae , napusi xa suse navan minggonaxon . Misak ni natesisi tengan Suv Toto tahal Rom kestang ilepis nou , tave ti neta xa inou , nenemien tesa navan tovuol vata xat tua navan xil tahal Isrel .
44028020	Mak iaxa nakes viton xamim mei nipus xamim tengan nisep kil holesok xil xa testal minou mi xamim . Ieok bei mule kila xa sen xil ak di xat nou vengan xa nake reitin e ngan xa Hi tehit xati mi mol-Isrel xil tengan isa ni imei iteh meulien e xir . ”
44028021	Ma xil labiteni mini labit , “ Mataxur ti uvei vaxo Sudea xa vahit usiluk . Mu tumem tovuol xa vaxo en vamei vatel longeongen mu sepinien tova usiluk xa vasa .
44028022	E xamem mabit mateong ni ti mu nenemien nam xil vengan xa makila xa e ut xil ngasen , moletin xil di lasepin misa ba ni vanut Kristin xil xa xouk obe tei e xil . ”
44028023	Ma xil laling xat melengien tei del Pol tengan isepin mi xil . E melengien nen ak , xil holu lamei e rute xa Pol da en . E makoe nen be duxoh vongien , Pol misep kil suse xa Hi mei ihe suv toto na moletin xil . E nggo Rae xil na Mosis e tisen xil na provet xil xa ladi e Vanuvei na Hi , xi di misak tova tang tengan Siu xil ak mei lake reitin e Iesu .
44028024	Rute e xil lake reitin e sepinien nan , e rute e xil , latake reitin ti en .
44028025	Ma xil di langor mi xil mun tang . E melele xa labit ti lava , Pol miso sepinien ak mi xil bitene , “ Naha xa Ninin Eo tehiteni mi avu namim xil texo provet Aesea temal
44028026	xa biteni bit , ' Ha uhiteni mi moletin xil ak uhit , “ Muteong vuma ... munalong kil ti neta . Muketeh vuma ... munapus kil ti neta . ”
44028027	Sexien ak istal mi xil vengan xa , e nenemien nae , di lalong ras nou , di laki xol vurange , e di label xat mete . Vahit linapol ni ti namak , mete mikila vapus nou , vurange mikila valong nou , e nenemien nae mikila vakil kuh naha xa di napol ni . Mak , ma xil lakila laviles meulien nae , ma inou , nikila niteh meulien e xil . ' ”
44028028	E hoxalite te sepinien na Pol , xi biteni bit , “ Mak , ma ieok bei mukila xa taxeak , longeongen hos na Hi usil suse teteh meulien en ba ngamu mi ngan xil xa latave Siu ti . ! Xil lilong xati e lineket en ! ”
44028030	Huram lu (2), Pol de nim tei xa di minggale e aveti xil vus ni vatu nan . Inggak , di minggur pilei moletin xil ngasen xa mei di lasao ni .
44028031	Xi di misetu mi xil usil suse xa Hi mei ihe Suv Toto na moletin xil , e di pispisi mi xil usil Suv Iesu Kristo . Moletin ti tasep xole , e xi besi xi tang tengan vasepin mi moletin eah munamun .
54001001	Inou Pol iaxa nadis uvei ak . Nabe eloheoh tei xa di napol e his Iesu Kristo . Hi xa di miteh meulien e xir e Iesu Kristo xa neketen nar di en , xalu iaxa luling nou e polien ak .
54001002	Bos makoe minuk Timoti . Ve neketen naralu , nalonge nggoni ngan xa xouk obe horamue navan xati . E nasis tengan eheien hos , esaeen e tomat na Hi Tamer e Iesu Kristo , Suv nar , iti minuk .
54001003	Timoti , ieok bei xa xouk otat e hal Efeses , nggoni ngan xa natehiteni minuk tuei melele xa natelinguk oteta en e inou natehe provins tahal Masedonia . Rut moletin xil xai di lapispisi ni hisit pispisien sav xil xa tamal ti usil suse te neketen , e ieok bei xa uhiteni mi xil tengan linapol ni ti mun namak .
54001004	Uhiteni mun mi xil tengan linapispisi ni moletin xil ti mun naxo tumulen te luvosen nae xil mu naxo vanut his avu na mol-Siu xil xa hoxalite teni tovuol . Hisit tumulen xil ak di pol ni ngongoren xil tang , e tahusil pispisien xil na Hi ti xa rakila nggo neketen nar kestang .
54001005	Vatit selxatien ak be tengan isak ni eheien iti e xamim xa di mistal nggo nenemien xa memese , nggo neketen xa be reitin , e nggo sexien xil xa mukila mubit momal pe met Hi .
54001006	Rut moletin namim xil latehusil hisit sexien hos xil ak tetiamu . E taxeak , xil lakavitou ni sexien xil ak e dit lapurun melengien nae xil e sepinien xil xa be neta sav tang .
54001007	Xil di labiteni labit labe tisa xil te Rae na Hi . E tave ti neta xa di lamangang vehakut nggoni ngan xa lakilakil kuhi , xil latakil ti vari koute te holesok xil xa di labiteni .
54001008	Rakila xa Rae na Hi bos mak mu xosxa ranggusil kuhi nggo sexien xa momal .
54001009	Rakila xa Rae xil ak , Hi tenapol ni ti tengan ti vamal ni ngan xil xa langgusil sexien xil xa momal ngamu . E-e . Hi tepol ni xil tengan vamal ni ngan xil xa sexien nae xil misa : ngan xil xa langgur xoteh rae xil e labe vatxeih xil ; ngan xil xa lapol misa e latakil ti Hi ; ngan xil xa latamerere ni Hi ti e meulien nae di sotin rani ; ngan xil xa di labas vin mosav xil e labas vin tamexil e ninexil mun ;
54001010	ngan xil xa di lapat vituei e latateli ti mu e tiramue xil xa di lapat vituei del tiramue mun tang ; ngan xil xa di lakan ni moletin xil e lapos ni xil mei labe slev ; ngan xil xa di laluvos vehakut e ngan xil xa di laluvos ni his mosav e koten ; e ngan xil xa di lapol ni neta sav xil mun xa misav ni pispisien xil te reitinen na Hi .
54001011	Pispisien xil na Hi nggusil longeongen hos xa xi misa ni minou tengan nihithiteni mi mosav xil . Longeongen hos ak bos pupu e nggo Hi xa be eilep xa be eilep pupu .
54001012	Inou nasa memesien mi Iesu Kristo , Suv nar , vengan xa xi miling nenesien nan e nou tengan nipol mini , e misa xeihen minou tengan nikila nipol itela .
54001013	Tetiamu , natesepin tesa teha xati , natepol ni texeih mi ngan xil xa latehusili e natehe vat xaren tei . E neta sav xa temak , Hi en tesae e nou vengan xa natnaneket ti mu e Iesu e natnakil ti xa di natepol tesa .
54001014	E Iesu Kristo , Suv nar , tepisen eheien hos nan minou xa eilep pupu , e tesak ni nou nateling neketen e eheien navan teti en .
54001015	Nisep usil neta tei xa be reitin , ma bos uhur xati : ' Iesu Kristo temei e ut etan tengan iteh meulien e moletin tesa xil . ' E inou nasa mak mu mili mosav xil .
54001016	Ve rin ak , Hi tehosei nou tengan en isae e nou e nasa pangasien ti minou . Xi tepol ni minou tengan ngan teisav xil xa mei lineket e Iesu e lihur meulien xa misakras vavus , xil lipus kil nenemien hos nan xa teviei pupu minou .
54001017	! Reitin mak ! ! Ripet rat his Hi ! ! Xi kestang be Hi e be Suv Toto vehakut ! Metexir misakras vapusi , e xi dat nggoni ngan tang , misakras vamat . ! Bos mak mu xa xir rimerere ni e rimesi ! ! Reitin !
54001018	Timoti , natuxuli , di nasa selxatien ak minuk xa nggusil sepinien xa provet nar xil lateke mese ni usiluk tetiamu . Xosxa unem xat sepinien xil ak e uhusil xati , ma mei uhe moletin te vaeen hos tei na Hi xa ivae ixeih e rin nan .
54001019	E melele xa upol ni , usoh ixeih e neketen nam e uhusil kes ni sexien xil xa okila obit momal pe met Hi . Rut moletin xil latapol ni ti sexien xil xa lakila xa momal , e di lapurun neketen nae . Xil langgoni vatihos te tuturil tei xa mikil suse xa momal e tahusili ti . E misak ni tuturil nan merir e meulien nan mikesae .
54001020	Moletin lu xa lupol mak , tei hisen Haemeneas , e tei mun xalu , hisen Aleksanda . Mak ma , inou nasil rat xalu ra xir tengan ha lalihur pangasien e he Temat . E suse ak , xalu lalipus kila xa lalnapispisi ti mun ni luvosen usil Hi .
54002001	Timoti , ieok bei pupu tengan xamim musa sisen xil mi Hi ve tutouen , ve memesien , e musis mun ve moletin xil vus ,
54002002	ve ngan xil xa labe suv toto , e ve ngan xil mun xa labe eilep xa di lalaxat xir . Isak ni xir rikila riti e hosien e tomat itel mosav xil ; e rikila rimot mi Hi e ripisen merereen mi mosav xil .
54002003	Hisit sisen xil ak bos e momal pe met Hi .
54002004	Xi ien bei vateh meulien na moletin xil vus e vapol ni xil mei lakil pispisien nan xil te reitinen xa mak :
54002005	Hi be tei takes ; e moletin tei takes misoh pe met Hi e rin na moletin xil te ut etan , xi be Iesu Kristo .
54002006	Xi maen xoteh meulien nan mei mat tengan vaxal rat meulien na moletin xil vus ra maten .  E melele xa temat ve xir , xi tepisen ni xa melengien momal tengan Hi vateh meulien na moletin xil .
54002007	Ve rin ak , Hi tepol ni nou mei natehe eloheoh nan e tesil nou tengan niha nihithiten longeongen hos nan mi ngan xil xa latave Siu ti , e nipispisi mi xil usil suse te neketen xa be reitin . ! Ngan ak reitin , nataluvos ni ti !
54002008	Misak ni , e melele xil ngasen xa ti mumei vituei tengan mumot mi Hi , ieok bei xa tiramue xil liling tesaen , ngongoren e ekaten nae xil , e mei lisis mi Hi .
54002009	E rin nen tak , atou xil linanem ti nahe holu usil eising nae xil . Linapilas ni hilixil , vurangexil , mu hiraexil ti e linavut xil ti natel eising xil xa mani nen nggeih . ! E-e ! Ieok bei tengan lising xol xil ni sexien xil xa ipisen merouen e merereen nae mi mosav xil .
54002010	Ihos mak mu xosxa atou xil lipilas ni xil itel polien hos xil xa ipin ni atou xil xa labiteni labit di lamerere ni Hi .
54002011	Melele xa tiramue xil di lapispisi , atou xil linatangal ti . Xil ti lihur pispisien xil ak e ti lilong xati itel nenemien te merouen .
54002012	Inou natamaen atou xil ti tengan ti lipispisi mi tiramue xil mu lave vat na tiramue xil . Atou xil litit votei itel merereen e melele te pispisien .
54002013	Vengan xa Hi tepol ni Adam mu tetiamu , e Iv , tetutou tang .
54002014	E tenave Adam ti iaxa temot e luvosen . Tehe atou vari tang iaxa temot e luvosen e tehur xoteh rae na Hi .
54002015	E Hi iteh meulien e atou xil melele xa ti lileh horamue xil , xosxa meulien nae di pisen neketen , eheien , merouen , e sexien xil xa momal pe meten .
54003001	Sepinien matu ak be reitin , “ Xosxa moletin tei bit mei vahe elda tei te sias , naha xa xi ien bei tengan vapol ni bos pupu . ”
54003002	Mak ma moletin xa ihe elda , ihe hisit moletin ak : sexien nan imese tevi , nenemien nan iti atou nan xati kestang , ihe moletin xa ihusil nenemien hos xil kestang , mikila ixuxou kuhi ve sexien nan xil , e ihe hisit moletin tei xa mosav xil di lamerere ni . Xi ihe hisit moletin xa di nggur pilei moletin xil e tim san , e xi mikila vapispisi ni sepinien na Hi mi mosav xil .
54003003	Xi nave moletin temunien ti , mu nave moletin te vaeen ti , sexien nan imerou tang . Xi ti naso sepinien xil ti xa nggeih , e ti nave ho mani ti .
54003004	Xi ikila ilaxat kuh tim san e horamue nan xil ti limerere ni e ti lilong xat raen .
54003005	? Vengan moletin xa misakras valaxat ngenen xil , ma xi ikila ilaxat kuh moletin na Hi xil sung itep ?
54003006	Xi nave neta hu ti e neketen nan . Vengan xa xosxa neketen nan be neta hu , nahe ti ipo xi ihe nesao e nenemien nan . Imak , ma Hi isa pangasien mini ixoni ngan xa misa ni mi Temat ve hisit sexien ak .
54003007	Sexien nan xil ipol ni moletin xil xa latahusil Hi ti lipus kila xa xi be moletin hos tei . Maxani , melele xa Temat isak pisi , xi imot e ipol ni neta ngan xa isak ni ihe unoun pe met moletin xil .
54003008	Usil sexien nen xil ak , dikon xil mun lihe hisit moletin xil xa mosav xil di lamerere ni xil . Xil ti linavilhiles sepinien xil ti , ti linave vat munien ti , e linave ho mani ti .
54003009	Xil ti lihur xat neketen nae iti mi xil e lihusili itel nenemien xa lakila labit momal pe met Hi . Reitinen te vatit neketen ak texus tetiamu , e taxeak , Hi di bit rati mi xir .
54003010	Itiamu ni ngan xa moletin tei ihit ihur polien ak , xamim muketeh kuhi mupus meulien nan . Xosxa neta ti nasa nata xati , ma xi ikila ihur polien te dikon .
54003011	Atou nae xil lihe hisit atou xil xa moletin xil di lamerere ni xil . Linave atou te sepututen ti . Sexien nae ihusil nenemien xa momal e lihe hisit atou xil xa mosav xil di laling nenesien nae di e xil .
54003012	Dikon tei , nenemien nan iti atou nan xati kestang , e xi ihe hisit moletin mun xa mikila milaxat kuh tim san .
54003013	Dikon xil xa di lapol bos , mosav xil ti limerere ni xil . Imak , ma ulixil nakan ti melele xa lasep usil neketen nae e Iesu Kristo .
54003014	Nanemi nabit nave nousav ti , nihat nipusuk . E bos mak mu xa nadis uvei ak bat minuk ,
54003015	vengan xosxa niraru , e xouk ukil sexien xil ngamu xa ngan xil na Hi ti lihusili . Xir ramos e Sias na Hi xa meul , e ranggoni pos e seteman xil teni xa di misuv xat vesis del veat te sepinien te reitinen .
54003016	Reitin mak , vatit neketen nar xa Hi tesoson ni tetiamu bos pupu , e xosali , bithiteni xa be Iesu Kristo : Tehe xi iaxa temei e ut etan e mei tehe moletin reitin . Tehe xi iaxa Ninin Eo tesa xeihen mini tengan vapisen ni xa xi be Nat Hi . Tehe xi iaxa masxaxa xil latepusi . Tehe xi iaxa latesep usili mi ngan xil xa latave Siu ti . Tehe xi iaxa moletin xil holu te ut etan laneket en . E tehe xi mun tang iaxa Hi tehur rati tehe ut nesao e telingi e von merereen .
54004001	Ninin Eo bit kila xa e melengien xil te Vongkor , moletin xil holu listokovein neketen nae . Xil limaen ninin tesa xil liluvos xil e lihusil pispisien nae xil .
54004002	Hisit pispisien xil ak mistal nggo moletin te luvosen xil xa di lasepin nggot hilbexil tang , e latahusil ti mun reitinen . Mak ma xil latakil ti naha xa bos e naha xa misa .
54004003	Hisit moletin xil ak di lasep xol moletin xil tengan linateli ti . E di lasep xol xil mun labit rut anien tavos ti tengan lava ni . E Hi pol ni anien xil vus bos , ma xir xa di ranggusili e rakil reitinen nan , rakila ria ni itel nenemien te memesien .
54004004	Holesok xil vus xa Hi pol ni bos . E melele xa rangguri e ranggani del sisen te memesien , neta tovuol xa xir ravit raso ni vaha .
54004005	Rakila ravuri vengan xa Hi tehiteni ngamu texo sepinien nan xa xil vus bos , e ramesi tuei ven .
54004006	Xosxa usa pispisien xil ak mi ngan xil xa di langgusil xat Iesu , xouk uhe moletin hos tei te polien nan . E melele xati nen tak , neketen nam e Iesu imeul ihe eilep ixo sepinien na Hi e ixo pispisien te reitinen xa otehusili tetiamu tuei temei .
54004007	Ngan xil xa , vehakut , di lasep usil tumulen te luvosen xil na Siu xil , xa misakras vapol ni ti neta vahos e meulien na moletin xil , onamaen ni xil ti tengan lamos e xamim . Bos mak mu xa uvue xatuk tengan uhusil sexien xil xa isak ni xouk mei umal pe met Hi .
54004008	Xosxa ripol ni tenbexir ixeih mu , ngan ak ihos vuteili tang . E xosxa ripol ni neketen nar ixeih mu tengan rihusil xat kuh Hi e meulien nar , ngan ak ihos mak mu . Vengan xa sexien xil ak mikila ipol ni meulien nar ihos taxeak xa rameul ra di , e ihos mun e meulien xa rihuri itutou .
54004009	Sepinien ak be reitin , e bos xa moletin xil lihuri e linem xati .
54004010	Io , ve rin ak , rapol nggeih e vetin nar mileh tengan ravusil sexien xil xa bos . Rakila rapol ni vengan raling nenesien nar e Hi xa meul . Xi be Hi te teh meulien en na moletin xil vus , e mi ngan xil mak mu xa laling neketen nae e Iesu .
54004011	Pispisien xil xa nadisi xiak , upispisi ni mi ngan xil xa di olaxat xil tengan ti lilong xati .
54004012	Onamaen moletin xil ti linanem male ni xouk vengan xa obe horam maxoe tei tang . ! E-e ! Uhe vat tei na ngan xil xa laneket ixo sexien hos xil ak : ixo sepinien nam , kakaoen nam , eheien nam e mosav xil , e ixo neketen nam mun . E holesok xil vus xa di opol ni , meulien nam imese .
54004013	Ha ituxoh melele xa nihat , xouk ti upol ni sexien hos xil ak : ti uvuli sepinien te Vanuvei Eo mi moletin xil , ti uhit kil koute teni e melele xa ti usetu ni sepinien na Hi mi xil , e ti upispisi mi xil ni suse xa lihusili itep e meulien nae .
54004014	Upol itel sanien xa Hi telingi e meulien nam , e onapat ti natela . Unem xati xa sanien ak temei e xouk melele xa provet xil latesepin ni , e elda xil lateling hexil e xouk .
54004015	Upol vehakut ni holesok xil ak e usa xouk ven , tengan isak ni moletin xil vus ti lipus kil polien hos xil nam .
54004016	Ulaxat kuh meulien nam e ulaxat kuh pispisien nam xil mun . Upol sen sexien hos xil ak , vengan xosxa upol ni , ma Hi iteh meulien e xouk e iteh meulien e ngan xil mun xa di lalong pispisien nam e di lalong xati .
54005001	Timoti , xosxa momatu tei pol misa , onasepin ti naxeih mini . ! E-e ! Bos mak mu tengan usepin kuhi mini ixoni ngan taxa xi be tamom tei . Usil sexien nen tak , upol ihos mi horam maxoe xil ixoni ngan taxa xil labe tumali xil .
54005002	Mi tovolih xil , usepin kuhi mi xil ixoni ngan taxa xil labe ninom xil . E osepin mi atul maxoe xil itel nenemien xa memese ixoni ngan taxa xil labe tumahin xil .
54005003	Uhiteni mi moletin xil lilaxat kuh tunau xil xa moletin nae xil tovuol tengan lalaxat xil .
54005004	E xosxa tunau tei , horamue xil mu havneli xil ladi , ma xil vari lilaxati ixoni ngan xa Hi tehiteni . Imak , ma xil ti lisa rilomun ni lelaxatien mini , vengan xa Hi memaal ve sexien xil ak .
54005005	Tunau tei xa moletin nan tovuol tengan valaxati , xi di miling nenesien nan e Hi kestang , e di misisi ve tutouen e melengien e vongien .
54005006	E tunau tei xa di misa xi ve sexien tesa xil te ut etan , munalaxati ti . Tave ti neta xa meul da , neketen nan mat ngamu .
54005007	Usa pispisien xil ak mi moletin na Hi xil tengan lilaxat kuh tunau nae xil . Imak , ma moletin ti nasepin nasa mi xil .
54005008	E xosxa rut moletin xil latalaxat kuh tunau nae xil ti mu ngan xil mun xa ladi e vatimol nae , xil lapol ni sexien tei xa isa mak mu mili xosxa latestokovein neketen nae mu latnaneket ti e Hi .
54005009	Tunau xil xa mututou ni xil , mutis hisexil ihe vanuvei te lelaxatien . Ngan xil ak , huram nae ili hanutap tol (60), e melele xa lateteli , nenemien nae teti tiramue nae xati kestang .
54005010	Tunau xil ak , moletin xil lipus kil sexien hos xil ak e meulien nae xa , tetiamu , latehe atou xil xa latelaxat kuh horamue nae xil , latehur pilei moletin xil e tim sae , e latetutou ni moletin xil na Hi e sexien te merouen . Melele xa latepus moletin tei xa tekameti texeih e meulien nan , xil latesa tutouen mini . E xil latemaen xil ve polien xil vus xa tehos .
54005011	Tunau xil xa di mulaxat xil , xil lipol ni hitxatien tei xa lisa sen meulien nae mi Iesu e linateli ti mun . Mak , ma ngan xil xa latave tovolih pupu ti , munamaen ti tengan linatis hisexil ti nati vanuvei namim . Vengan melele xa eheien nae bas xil e misak ni xil labit lavur xoles tiramue tei mun , xil likila likavitou ni Iesu Kristo e liteli mun .
54005012	Mak , ma xil lihur xoteh hitxatien xa latepol ni tetiamu tetel Hi , e lilihi pangasien na Hi imei e xil mun tang .
54005013	Ma xil lihur sexien te mahen e tit likakao likapis e tim xil vus . E ngan xa isa pilei mak , xil ti liseputut e ti lisep usil holesok xil xa namal ti .
54005014	Mak , ma bos pupu xa tunau xil xa latave tovolih ti , liteli rilomun , lileh horamue xil , e lilaxat tim sae xil . Imak , ma ngan xil xa labit lasep xar ni xir xa raneket e Iesu , xil lasakras vengan xa sexien xa di rapol ni mi tunau nar xil ak momal tang .
54005015	E rut tunau nar xil latekavitou ni suse xa momal ngamu , e latehusil suse xa tamal ti xa Temat ien bei tengan lavusili .
54005016	Xosxa atou tei xa mineket e Hi mikila xa tunau tei de vatimol nan , xi ihuri mei ilaxat kuhi . Nalingi ti nate he elda xil te sias , maxani , nasa polien nahe holu mi xil . Imak , ma elda xil ak lakila lilaxat tunau xil xa ladit tasexil .
54005017	Elda xil xa di lalaxat kuh moletin xil te sias , xil likila lihur merereen e huit polien nae , vengan xa xil di lapol nggeih tengan lavithiten sepinien na Hi e di lapispisi mi moletin xil .
54005018	Xil lihur huit polien nae ixoni ngan taxa Vanuvei Eo di misep usili bit , “ Xosxa buluk sam di pol minuk , onavar xol vulongen ti , umaen ni ianien ti . ” (Dut 25:4) E Vanuvei Eo biteni mun bit , “ Ngan xil xa di lapol , momal tengan lihur huite teni . ” (Luk 10:7)
54005019	E xosxa moletin tei takes bit sepinien tei ba xat elda tei , onatemanon ti onake reitin en . Utatili ituxoh melele xa moletin lu mu tol mun mei latihit sepinien ak iha xati , ti , ulepis elda ak sung .
54005020	Elda xil xa lapol ni tesaen , uhit rat tesaen nae xil pe met moletin xil na Hi . Imak , ma ngan teisav xil , ulixil ikan tengan lapol ni tesaen .
54005021	E pe met Hi , pe met Iesu , e pe met masxaxa xil mun , nasel xatuk Timoti : xosxa elda tei mot e tesaen , uhusil sen naha xa nabiteni minuk xiak . Upol ni imak mi elda xil vus , tave ti neta xa xi be timue hos tei nam .
54005022	Onatemanon ti onaling hem e moletin tei tengan mei vahur polien na Hi . Vengan xosxa xi imot e tesaen , moletin xil iexil iatuk sung iti en . E rin nam , meulien nam imese tevi , onamot ti e tesaen .
54005023	(E onamu oei ti kestang , umu ti uaen vuteili mak ixoni mersin tengan itutou ni vangom xa di pangas vehakut e meseien sav xil nam.)
54005024	E rin te lepisien , tesaen na rut moletin ngan di kesao , e moletin xil vus lakila . E rut moletin ngan , tesaen nae xil di minggus e istal sung e melele te lepisien .
54005025	Usil nenemien nen tak , sexien hos xil mun , rut moletin ngan di lapol ni bemei kesao , e rute ngan xil dit lapol xuxus ni . E sexien xil vus misakras vaxus pe met Hi .
54006001	Nasel xat tua nar xil xa labe slev tengan ti limerere ni vat nae xil . Vengan xa xosxa linamerere ni xil ti , ma mosav xil lisepin isa iha mi his Hi e pispisien nar xil .
54006002	Xosxa slev tei , vat nan mun di minggusil xat Hi , slev ak nanem male ni ti e nasepepamen ni ti vengan xa xalu lusukul vituei . ! E-e ! Xi ipol ihos pilei mak mu mini vengan xa xi di dutou ni moletin tei na Hi . Reitin , eheien nan iti en ihe holu mu vengan xa lube tua usil neketen nalu . Timoti , upispisi mi moletin xil ni holesok xil ak tengan ti lihusili .
54006003	Rut moletin xil di lapispisi ni moletin xil ni pispisien xil te luvosien xa misav ni pispisien na Iesu Kristo . Naha xa di lapispisi ni tapisen suse ti xa Hi ien bei tengan moletin nan xil lavusili .
54006004	Melele xa moletin ngan xil lapol ni sexien xil xa mak , pisen ni xa xil lapolu ni koaien , e latakil ti naha xa di labit usili . Xil latalang vengan labit ti lisep mah usil mavulut sepinien xil vus xa di e tumulen matu na Siu xil . Hisit sexien xil ak di pol ni moletin xil labe elu ni xil , iexil mikat , di lasuhol xil , e di lanem misa ni mosav xil .
54006005	Vehakut di labae mi xil . E vengan xa di tuei latepol ni sexien xil ak nousav temei , xil latapus kil ti mun naha xa be reitin e naha xa be luvosen . Xil ba di lapispisi mi moletin xil ni suse xa ti lihusil kuh Hi en , vengan xa di lanemi labit likila lihur holesok xil ihe holu ixo en .
54006006	Be reitin xa di ranggur holesok xil te neketen xa bos melele xa ranggusil kuh Hi e ramaal tang ve holesok xil xa di e hexir ngamu .
54006007	Melele xa latepes xir ratemei e ut etan , rateka hon tang . E melele mun xa rimat , rika hon tang riha .
54006008	Ve rin ak , xosxa rut anien ar e rut eising nar di , ma rihesi xir tang ven .
54006009	Moletin xil xa labe ho mani lakila lipol ni tesaen xil tengan lavuri . Suse te mani nggoni voh tei xa boh xol nenemien e eheien nae tengan lapol vasa e lapurun meulien nae .
54006010	Reitin mak , eheien te mani be vatite te sexien xil holu xa misa . Mani telihi nenemien na moletin xil holu latehe sotin reling pispisien te reitinen usil Iesu Kristo ngamu . E xosali ak , meulien nae di pangas pupu ve holesok tesa xil xa di latepol ni .
54006011	E rin nam Timoti , vengan xa xouk obe moletin tei na Hi , onahusil ti sexien xil ak vari . ! E-e ! Uhusil hisit sexien xil xa Hi ien bei xouk tengan ti upol ni e onahe mah ni ti . Meulien nam imese , e sexien nam xil imal tevi . Uling nenesien nam e Hi , e ulong xati vehakut . Eheien nam iti e mosav xil , e utamerou mun ni sepinien nam xil .
54006012	E rin te neketen nam , upol ixeih ven , ixoni ngan xa xouk ode lohen tei . Xosxa upol imak , ma uhur huite teni xa be meulien sal . Hi tekesuk tengan mei uhuri e melele xa otehit rat neketen nam pe met vanut moletin xil holu .
54006013	Pe met Hi , xa misa meulien mi holesok xil vus te ut etan , e pe met Iesu , xa tehit rat reitinen usil xi mi Pontas Paelet , nasel xatuk mak :
54006014	uhusil kuh holesok xil vus xa Hi ien bei tengan upol ni ixo sexien hos xil xa mosav xil lasakras lasepin vaha minuk ven . Onatam ras ti pispisien nan ha ituxoh melele xa Iesu Kristo , Suv nar , itilomun en .
54006015	Xi itilomun imei e melele xa Hi ipusi ihit imal . Hi ak vari , lelaxatien xil vus de hen e momal tengan lipet rati . Xi be Suv Toto na suv toto xil vus , e be Eilep na eilep xil vus .
54006016	Hi ak kestang ita xa ita . E vengan miehen xa de vontoen nan mahulong pupu , moletin xil lasakras lave sangas visali e lapusi . Moletin xil vus lisa merereen mini e lipus kil xeihen nan ha vuma ... navus ti vatova . Reitin .
54006017	Moletin xil xa lapolu ni holesok xil te ut etan , usel xat xil tengan ti linavut xil ti . Bos mak mu tengan liling nenesien nae e Hi , e linaling nenesien nae ti e holesok xil te ut etan xa mikila ikesae reling xil . Hi di misa sen holesok xil holu pipin tengan ti rihesi xir ven .
54006018	Usel xat xil tengan ti lipol ni holesok xil xa bos . Xil lipolu ni polien hos e livue xat xil tengan lisa tutouen mi mosav xil mun .
54006019	Itel sexien xil xa bos xiak , ngan xil xa holesok nae holu , xil likila liserep holesok xil xa bos iti nga e ut nesao . Vengan xa holesok xil te ut etan likesae , e holesok xil xa bos xa Hi miling xati ve xil iti vehakut . Melele xa xil lipol ni imak , xil lihur meulien tei xa be reitin vari tang .
54006020	Timoti , ulaxat kuh naha xa Hi milingi de hem . Onamos ti natel ngan xil xa di laso sepinien xil xa misa e tamal ti e pe met Hi . Ngan xil ak , di labit pispisien nae xil polu ni metisouen , e polu ni luvosen tang .
54006021	1 Rut moletin xil langgusil pispisien xil ak ngamu . Mak ma , xil latahusil ti mun suse te reitinen na Hi . Nasis tengan eheien hos na Hi iti mi xamim .
55001001	Inou Pol iaxa nadis uvei ak . Inou nabe eloheoh tei na Iesu Kristo nggusil nenemien na Hi xa bit xati xa isa meulien sal mi ngan xil xa di laling neketen nae e Iesu Kristo .
55001002	Nadis minuk Timoti xa onggoni natuxuli hos tei . Nasis tengan eheien , esaeen , e tomat na Hi Tamer e na Iesu Kristo xa be Suv nar iti e meulien nam .
55001003	Timoti , e vongien e melengien , ieok di tabovorong ni xouk ti e sisen xil navan e di names Hi ve xouk . Hi ak iaxa di nanggusil xati , nggoni ngan xa avu navan xil tetiamu di latepol ni , e nakila namusil xati nggo sexien xa nakila nabit momal pe meten .
55001004	Nanem xat simetom xa temereh melele xa rutetasil , e ieok bei tengan nipusuk rilomun e isak ni nou nipolu ni sien .
55001005	Nanem xat neketen hos nam xa be reitin . Neketen ak nggoni neketen hos na avu nam Loes e na ninom Iunis . E nakila xa de xouk mun .
55001006	Ve rin ak nasel xatuk tengan utit ni ti upol itel sanien xa Hi tesa ni minuk melele xa natetuxol xatuk . Sanien ak nggoni upang na Hi e meulien nam e bos xa uhui xati tengan ileluv mei ihe eilep mu .
55001007	Upol ixeih vengan Ninin Eo xa Hi tesa ni mi xir misak ni ulixir takan ti . Ninin Eo nan pol ni xir rapol vituei del xeihen nan , tengan eheien nar iti e mosav e mikila raxuxou kuhi ve sexien nar xil .
55001008	Mak ma , onahe unoun ti tengan ovit rat sepinien xil usil Iesu xa be Suv nar . E onahe unoun ni nou ti mun xa nade nim te xeih vengan inou nabe moletin na Iesu . ! E-e ! Itel xeihen xa Hi misa ni minuk , xouk mun uhusil suse te longpangasien ixoni nou ve longeongon hos usil Iesu .
55001009	Hi mileh rerat xir ra tesaen e misa meulien hu mi xir . Xi mikes xir tengan mei rave moletin nan , e tave ti ve naha xa xir di rapol ni . ! E-e ! Xi pol ni mak nggusil nenemien nan e ve eheien hos nan mi xir . Tetiamu ni melele xa Hi tepeas ni ut etan , xi tehit xati xa xi isa Iesu mei ihe suse tengan isak ni eheien hos nan mei istal mi xir .
55001010	E xosali , hitxatien nan mei mistal be reitin e melele xa Iesu Kristo temei e ut etan e teteh meulien e xir . Xi bas tan ni xeihen te maten , e longeongen hos teni pisen suse te meulien hu mi xir .
55001011	Ma vengan Hi ien bei tengan longeongen hos ak ihe ut xil vus , xi tehosei nou mei nabe eloheoh nan tengan nihit rati mi moletin xil vus e nipispisi ni reitinen nan mi xil .
55001012	Ma ve rin ak , iaxa inou di nalong pangas nou ven e nim te xeih ak . Inou natanexo ti vengan nakil kuh ngan xa inou naling nenesien navan da en . E nakil kuhi xa xi nggur xeihen pipin tengan isikoe xol naha xa xi milingi e heok tengan ti nipol ni ituxoh melele Iesu itilomun en .
55001013	Xouk mun utal xat kuh sepinien te reitinen xa natepisisi ni minuk ngamu . Holesok xil xa otepus nou natepol ni e otelong nou natehiteni , xouk mun upol ni . E utal xat sexien xil te neketen e eheien ixoni ngan xil xa di langgusil xat Iesu Kristo .
55001014	Longeongen hos xa ongguri be neta ngan xa bos pupu . Misak ni , uketeh xole e uxuxou ven ihos itel tutouen na Ninin Eo xa de xir .
55001015	Xouk otelong kila xa tua navan xil e provins tahal Esia , nggoni Fukelas xal Hemonggenes , xil vus latetasil reling nou ngamu .
55001016	Onesiforas , xi kestang bemei visal nou e melele nen xil ak , e di pet rat nenemien navan . Nasis Hi tengan isa hosien mini itel ngenen xil vengan xa xi tave unoun ti tengan mei vasao ni nou e nim te xeih ak .
55001017	Io , melele xa tetuxoh taon xa eilep tahal Rom xi telang ni nou ba vuma tekamet rute xa inou nada en .
55001018	E melele sav mun xa di natepol e taon tahal Efeses , xouk okil kuhi mak xa xi tetutou ni nou tehe holu . Misak ni , di nasis tengan Suv Iesu ipisen esaeen mini e melele xa xi imei rilomun en e ilepis moletin xil .
55002001	Timoti , natuxuli , usoh ixeih itel tutouen xa Iesu Kristo di misa ni mi xir .
55002002	Pispisien xil xa otelong nou natehiteni mi moletin xil , xouk uhuri e ha upispisi ni mi ngan xil xa nenesien nam di e xil . Mak ma , xil mun likila lipispisi ni mi mosav xil .
55002003	Melele xa sakpisien xil di bemei , xouk usoh ixeih ixoni moletin hos tei te vaeen na Iesu Kristo .
55002004	Melele xa moletin tei te vaeen di pol , xi di tamaen ni ti holesok xil te ut etan tengan valihi nenemien nan ra polien nan vengan ien bei tengan suv nan vamaal ven .
55002005	Xouk onggoni moletin te lohen mun . Moletin ak iloh ihusil rae xil te lohen . Xosxa xi tahusil rae xil vus ti , xi misakras vahur huite teni .
55002006	Xouk onggoni moletin te naho mun . Vengan moletin xa nggur vetin e naho san , momal tang tengan xi ihur anien en itiamu ni mosav xil .
55002007	Bos xa unem xat vole xatel ak xa nabiteni minuk , e Hi Suv isak ni xouk ukil kuh koute te xatel .
55002008	Unem xat Iesu Kristo : xa temeul rilomun ra maten e xa testal texo ra na suv toto Deved . Ngan ak be vatit longeongen hos xa di nabit rati .
55002009	Ve longeongen hos ak , inou di nanggur longpangasien e labar xat nou ni sen e nim te xeih ak nggoni moletin tei te kanen . E sepinien na Hi , lasakras lavar xati .
55002010	Ve rin ak , namaen nou tengan nihur longpangasien xil ak . Vengan nakila xa melele xa nabit rat longeongen hos mi moletin xil , ngan xil xa Hi tehosei xil , likila lihur meulien hu xa mistal nggo Iesu Kristo . Mak ma , xil likila liti e miehen itela vehakut .
55002011	Usil nenemien ak , sepinien ak be reitin xa biteni bit : Xosxa ratemat tetel Iesu Kristo , ma rimeul itela .
55002012	Xosxa risoh ixeih ve hisen , ma xir rikila rilaxat ut xil e ut etan itela . E xosxa rihiteni rihit ratakil ti xi , ma xi mun ihiteni ihit takil ti xir .
55002013	E tave ti neta xosxa rimot e neketen nar , e xi misakras vastokovein xir , vengan xi misakras vapol ni misav ni sexien nan xati xa momal tevi .
55002014	Bos tengan vehakut ti upispisi mi moletin xil ni pispisien xil ak . Usel xat xil e his Hi tengan linanggor ti ve koute te mavulut sepinien xil vus . Sexien ak misakras vapol ni ti neta vahos . Sexien xil ak di purun moletin xil xa di lalonge .
55002015	Mak ma , Timoti , ti usak pisi tengan upispisi ni sepinien te reitinen na Hi mi moletin xil . Mak ma , ukila usoh ixeih be met Hi ixoni moletin te polien tei xa tave unoun ti ni polien nan .
55002016	E onamos ti natel ngan xil xa sepinien nae be neta sav tang e tamal ti . Vengan xa hisit sepinien xil ak di midel moletin xil labe sotin mak mu ra Hi e sexien hos xa ien bei xil lavusili .
55002017	Ve naha xa di lasep usili mikapis mi moletin xil , e di purun nenemien nae . Sepinien nae nggoni menuk tei xa bo xa mistal e moletin , e ngga purun tenben xil vus . Moletin lu xa lumak lube Haemeneas e Faelitas .
55002018	Xalu di lupispisi ni mi moletin xil lubit mea rilomunen ra maten mistal ngamu . Mak ma , xalu di lupurun neketen na moletin sav xil e di lupisen ni xa lule ras suse te reitinen .
55002019	E tave ti neta xa di lupol ni mak , sepinien na Hi di tamu misoh nggeih nggoni simen te nim tei xa lakili ni be tan . Vengan xa xi biteni mak bit , “ Hi suv mikil kuh ngenen xil . ” (Namba 16:5) E biteni mun bit , “ Ngan xil xa labit lavusil Hi Suv listokovein sexien tesa nae xil . ” (Aes 52:11)
55002020	Sias na Hi nggoni nim tei xa eilep xa tre xil e plet xil holu di en . Rut tre ngan xil , lapol kuhi ni ni neta xil xa minehin , nggoni silva e gol ; e rute xil mun , lapol ni ni liei e tan xa pili . Ngan xil xa bos pupu , laserevi datil polien hos tei ; e ngan xil xa tavos pupu ti , dit lapol ni muis ba en .
55002021	Usil nenemien ak , xosxa moletin tei pol ni xi mese ra hisit sepinien tesa xil xa nasep usili , Hi ise revi ve polien hos xa tehosei ven . E vengan xa xi misa meulien nan mi Hi e misak xat kuh xi bos ve polien , Hi xa be Suv te Sias ihur xati e ipol ni polien hos xil ixo en .
55002022	Mak ma , Timoti , bos tengan uling sexien tesa xil xa tiram maxoe sav xil di langgusili . ! Io ! Xouk itel ngan xil xa di mumot mi Hi del nenemien hos , bos xa muloh ve sexien xil xa Hi ien bei nggoni momalen , neketen , eheien , itel tomat .
55002023	Uhe reling ngan xil xa di lasep talang ve holesok xil xa be neta sav tang , vengan hisit sepinien xil xa mak di pol ni ngongoren xil tang .
55002024	E vengan xa xouk obe moletin te polien na Hi , onangor ti natel moletin sav xil . Xouk uhos mi moletin xil vus e upispisi kuhi mi xil . Bos tengan utal xat nenemien nam tengan iem nakat ti namanon .
55002025	Ngan xil xa di laseputut ni xouk , xouk upispisi mi xil itel sexien te merouen . Xos Hi isak ni xil lihiles ra tesaen nae xil e mei likil reitinen nan .
55002026	Mak ma , xil mei lihur nenemien xa bos e lilesae ra voh xa Temat di boxol xil en . Temat di dal xat xil vengan ien bei tengan lapol vahusil nenemien nan .
55003001	Timoti , bos xa ukil kuhi xa , e melengien xil te Vongkor , sakpisien xil holu limei .
55003002	Vengan e melengien xil ak , moletin xil linem kes ni xil tang : nenemien nae iti e mani , lisep xoli xil e lihe koae . Xil lipurun mosav xil e linalong xat ti tame xil . Xil linem mele ni tutouen xil xa mosav xil lasa ni e linem mele ni holesok xil na Hi .
55003003	E melele nen ak , xil linanem ti meulien na mosav xil , esaeen nae ihe tovuol . Xil ti lisuhol purun mosav xil e lipol ni vaeen mi xil . Iexil ikat vehakut e liketeh isa ni holesok xil xa bos .
55003004	Xil ti lipol ni suse tengan ti lipurun mosav xil e linanem ti meulien nae mu na mosav . Xil lipolu ni nenemien te molepen e eheien nae iti e sien xil te ut etan , e nati ti e Hi .
55003005	Xil ti lihusil Hi ixot hilbexil tang , e xeihen nan tovuol e meulien nae . ! Hisit moletin xil xa lamak , onaha ti visal xil !
55003006	Rut moletin xil ak di lakapis e nim xil vus e di lasep luvos atou xil xa nenemien nae taxeih ti tengan lavusil pispisien nae . Atou xil ak , eheien te holesok xil te ut etan di del xil , e nenemien usil tesaen nae xil di bas tan ni xil vehakut .
55003007	E tave ti neta xa hisit atou xil ak di langgur pispisien xil vehakut , lasakras lakil ti reitinen teni .
55003008	Xosali ak , moletin xil holu di lasep misa ba ni longeongen hos na Hi . Nenemien nae tamal ti e neketen nae be te luvosen tang . Xosali nggoni tetiamu , e melele xa provet te luvosen lu na suv toto tahal Isip lutesepin tesa teha mi Mosis , hisealu tehe Sanes e Sampres .
55003009	E nggoni provet te luvosien xalu ak , polien nae xil mei ihe neta sav tang vengan moletin xil vus lipus kila xa xil dit lapol ni unuen .
55003010	E xouk , Timoti , okil kuh pispisien xil navan e sexien navan xil . Okil kuh vatit nenemien xa di napol nggusili . E okil kuh neketen navan , eheien navan , e nenemien navan xa teviei . Okila mun xa inou natangel ti e polien navan .
55003011	Xouk okil kuh sakpisien e longpangasien xil xa natehisu ni e taon xatel ak : Antiok , Aekoniam e Listra . Sakpisien xil ak tehe holu pupu , e Hi tesikoe xol meulien navan ra xil vus .
55003012	Io , moletin xil vus xa iexil bei tengan lavusil Iesu Kristo e suse xil xa momal na Hi , xil lihur sakpisien e longpangasien xil ven .
55003013	E moletin xil xa lasa e ngan xil xa di laluvos , xil mei lisa pilei sung . Xil ti liluvos mosav xil , e mosav xil mun ti liluvos xil .
55003014	E xouk Timoti , onaxoni xil ti , utit ni ngan taxa ti uhusil pispisien xil xa otehuri tetiamu e okila ngamu xa be reitin . Okil kuh hisit pispisien xil xa otehuri ra moletin xil xa nenesien nam di e xil .
55003015	E okil kuhi xa hisit pispisien xil ak di nggusil naha xa otelonge texo Vanuvei Eo e melele xa otehe horamue tamu mei duxoh xosali . Vanuvei Eo mikila vasak ni moletin xil lale kil suse xa lakila laling neketen nae e Iesu Kristo e lavur meulien hu vaxo en .
55003016	Sepinien xil vus xa di Vanuvei Eo , nenemien xil vus teni nggo Hi . Sepinien xil ak bos te pispisien , te selxatien , te sepkilaen usil suse xa momal , e te pispisi mi moletin xil tengan linapol ni ti mun sexien xil xa misa .
55003017	Nggo sexien xil ak , Vanuvei Eo di misak xat moletin xil na Hi tengan likila lipol vuol ni polien hos xil vus .
55004001	Timoti , Iesu Kristo itilomun e mei ihe suv toto . Mak ma , pe met Hi e pe met Iesu Kristo xa ilepis moletin xil xa lameul e ngan xil xa lalel , inou nasa selxatien xil ak minuk .
55004002	Uti ni ngan taxa ti uhit rat longeongen hos na Hi . E melele xa bos , e melele xa nggeih mun , usak xatuk ven . Mi ngan xil xa latakil ti Hi , usak ni xil like reitin en . Mi ngan xil xa di lapol ni tesaen , usel xat xil ni . E mi ngan xil xa di lalonge misa , upet rat nenemien nae ni . E uti ni ngan taxa ti upol ni sexien xil ak itel pispisien hos xil .
55004003	E melengien xil xa ti imei , moletin xil iexil ti navei lalong pispisien hos te reitinen . ! Io ! Xil lihusil naha kestang xa iexil bei . Ma lileh viton tisa xil mei liti xorelis xil tengan lisa pispisien xil xa iexil bei tengan ti lilonge .
55004004	Xil lihiles ra sepinien te reitinen e lilong xat pispisien xil usil tumulen te luvosen xil .
55004005	E xouk , Timoti , uxuxou kuhi ve sexien nam xil . Usoh ixeih e longpangasien xil nam , uhit rat longeongen hos vehakut , e upol ni holesok xil vus xa Hi milingi e hem .
55004006	Nasel xatuk nggeih mak vengan inou , meulien navan sangas vavus nggoni sanien kor navan ba mi Hi . Navehi ti , nihe reling ut etan .
55004007	Inou nanggoni moletin tei te vaeen e natevae texeih e rin na Iesu Kristo . E nanggoni moletin te lohen mun , xa natenagel ti e lohen te neketen . E taxeak , naduxol xoxalite teni ngamu . Natesoh texeih e neketen navan .
55004008	Ma taxeak , huit lohen navan datil nou e ut nesao vengan xa nanggusil naha xa Suv ien bei . Xi xa momal isa huite ak minou e melengien xa mei ilepis moletin xil en . E nave nou ti kestang , xi isa huite mun mi moletin xil vus xa iexil bei pupu tengan lipus meien nan .
55004009	Timoti , usak pisi li utemanon mei upus nou inggak .
55004010	Nasisuk tengan omei vengan xa Kresken ba ngamu pol e provins tahal Kalesia , e Taetas mun ba ngamu pol e taon tahal Dalmesia . E Dimas , xa eheien nan di e holesok xil te ut etan , xi milesae ra nou e be taon tahal Tesalonaeka .
55004011	Luk kestang be xamel madi . Mak ma , uhur Mak ihe xamil , vengan xi mikila itutou ni nou e polien navan ixoni ngan xa tepol ni tetiamu .
55004012	Nasil Tikikas di bat ni xamil e taon tahal Efeses .
55004013	E melele xa umei , bos tengan uhur kot navan xa natelingi tete he Karpas xa de taon tahal Troas . E uleh vanuvei navan xil , e ngan xa eilep mak mu , uleh tisen navan xil itel xat xamil .
55004014	Aleksanda xa di pol ni holesok xil ni aean , xi purun pupu ni nou . E Suv Iesu isa rilomun ni naha xa tepol ni minou ihe an .
55004015	Ulaxatuk ve moletin ak , vengan xi di bae pupu ba ni longeongen hos xa xir di rabithiteni .
55004016	Melele xa latehur kokot ni nou natehe kot , moletin tovuol mei vasoh e rin navan tengan vatutou ni nou ni sepinien . Xil vus latelesae reling nou . E natesis Hi tengan naketeh ti nasa mi xil ve rin ak .
55004017	E Suv iaxa tesoh e rin navan e tesa xeihen minou . Xi tesak ni nou natesepin kuhi ni longeongen hos nan tengan ngan xil xa latave Siu ti lakila lalonge . Xil sangas lasemae ni tengan lavas vin nou , e Hi tesikoe xol nou ra xil .
55004018	E Hi isikoe xol nou ra he ngan xil vus xa lasa xa labit ti lapurun nou . E xi ihur kuh nou tengan ha nite metimal nan xa eilep xa de ut nesao . Ripetrat his Hi ihe nesao e ita vehakut . Reitin .
55004019	Nabit bos makoe mi Prisila del tiramue nan , Akuila . Nabit bos makoe mun mi Onesiforas del ngenen xil .
55004020	Erastas dat e ut Korin , e naling Toropimas e ut Milaetas vengan temesei .
55004021	Usak pisi utemanon umei vengan an tesa xil di bemei . Epulas , Pudens , Laenus e Klodia , del tua sav xil mun inggak , labit bos makoe minuk .
55004022	Nasis tengan Hi iti minuk , Timoti , e eheien hos nan iti mi xamim vus .
56001001	Inou , Pol , iaxa nadis uvei ak e nabe moletin tei te polien na Hi e eloheoh tei na Iesu Kristo . Hi tehosei nou e tesil nou tengan ha nitutou ni neketen na ngan xil xa Hi tehosei xil mei labe nan . Xi tesil nou mun tengan nipispisi mi xil usil reitinen te suse xa likila mei limal pe meten .
56001002	Ngan xil ak likila lihusil hisit neketen ak vengan xa lanesi xa Hi isa meulien sal mi xil . Vengan xa , tetiamu ni melele xa Hi tepeas ni ut etan , tehit xati xa isa meulien ak mi xir , e Hi misakras valuvos .
56001003	E melele xa xi bit momal , Hi xa di miteh meulien e moletin xil misak ni naha xa tehit xati mei mistal be reitin sung . Reitin , naha xa Hi tesoson ni , xi di mikirati nggo sepinien xa tesa ni minou e tesemae ni minou tengan ti nihithiteni mi mosav xil .
56001004	Natis bat mi xouk , Taetas , xa onggoni natuxuli xati , ve neketen naralu be tei takes . Nasisi xa Hi Tamer e Iesu Kristo , xa miteh meulien e xir , lalisa eheien hos itel tomat nalu iti minuk .
56001005	Melele xa natelinguk otete aelan tahal Krit , natesisuk tengan upol vuol ni rut polien xil xa rutepol lingi teti . E natesisuk tengan ti uhosei elda xil te sias e metimal xil vus xa di olaxati . Unem xat selxatien xil navan :
56001006	elda tei , meulien nan imal , e nenemien nan iti atou nan xati kestang . Horamue nan xil lihusil xat Iesu e sexien nae xil ihos tengan moletin sav xil ti linaseputut ni xil linahit vatixil nggeih e di latalong xat tamexil ti .
56001007	Melele xa uling moletin tei mei ihe vat te sias tengan ti valaxat moletin xil na Hi , sexien nan imese . Nahe moletin te koaien ti , e tinen nasoh ti namanon . Nahe moletin te mumunen ti , nahe moletin te tutuen ti , e nahe ho mani ti . ! Namak ti !
56001008	Ihe hisit moletin xa di nggur pilei moletin sav xil e tim san , e di ien bei neta xil kestang xa bos . Nenemien nan ixeih e polien nan xil , kakaoen nan ihos , meulien nan imal , e mikila ixuxou kuhi ve sexien nan xil .
56001009	Elda ak , ihur xat kuh pispisien usil Iesu xa xir di rapispisi ni . Ikila xa pispisien xil ak be reitin . Imak , ma xi ikila ti itiamu ni mosav xil e suse te momalen , e ti ipispisi mi xil usil naha xa be reitin . E melele xa mosav xil laseputut ni pispisien nan xil , elda ak ikila ipisen ni mi xil xa naha xa xil di lasepin ni be neta sav tang .
56001010	Nasepin ni mak vengan xa moletin xil holu latamemere ni vat xil te sias ti . Pispisien na moletin xil ak be votiang tang xa reitinen tovuol en e di laluvos moletin sav xil tengan lihusil xat xil . Xil di lapispisi ni xa moletin xil vus na Hi lihe vexahu ixoni ngan xa Siu xil di lapol ni .
56001011	Taetas , usikoe xol pispisien nae xil . Vengan , xil di lapispisi ni holesok xil xa tamal ti tengan lavur mani vaxo en . E misak ni , moletin xil vus e tim xil di lastokovein neketen nae . ! Ngan ak tamal ti !
56001012	Tehe provet tei nae tang tahal Krit iaxa tesep usil sexien nae xil tehit , “ Mol-Krit xil , vehakut di laluvos e sexien nae mikavui . Xil labe mah e , vehakut , di lanem kes ni vange tang . ”
56001013	Sepinien ak be reitin . Ma bos xa xouk usepin ixeih mi xil . Ngan ak isak ni xil lihusil pispisien xil kestang xa momal .
56001014	Linahusil ti mun tumulen te luvosen xil na Siu xil , mu rae xil na ngan xil xa lasin reitinen na Hi .
56001015	Ngan xil xa meulien nae momal pe met Hi , holesok xil vus momal tang mi xil . E ngan xil xa meulien nae tamal ti pe met Hi e lataneket ti e Iesu , ma holesok xil vus tamal ti e xil vengan xa nenemien nae be muis . Ngan xil ak latakil ti naha xa momal e naha xa tamal ti .
56001016	Nggo valonge , xil labit lakil Hi , e sexien nae xil di pisen ni xa latakil ti . Latalong xat Hi ti , sexien nae pupuru tang , e lasakras lapol ni neta tova vahos e meulien nae .
56002001	E xouk , upispisi ni holesok xil xa nggusil pispisien te reitinen .
56002002	Upispisi ni ngan xil xa labe momatu tengan liti merou , sexien nae xil ihusil nenemien hos xil kestang , e likila lixuxou kuhi ve sexien nae xil . Neketen nae e Hi ixeih , eheien nae iti e mosav xil , e tave ti neta xa melengien xil te xeih ti imei , xil lihusil xat Iesu vehakut .
56002003	Ihusil sexien nen tak , upispisi ni tovolih xil tengan lipisen sexien te merereen mi moletin xil vus . Xil ti linaseputut ni mosav xil ti , e linahe vat mumunen ti . ! Namak ti ! Xil ti lipispisi mi mosav xil ni sexien hos xil kestang .
56002004	Ixo sexien ak , xil ti lipispisi mi ate maxoe xil tengan ti lipisen eheien nae mi tiramue e horamue nae xil .
56002005	Tovolih xil ti lipispisi mi xil mun tengan lixuxou kuhi ve sexien nae xil e lipol ihos mi moletin sav . Xil limaen ni xil mi tiramue nae xil kestang e nave mi tiramue sav xil ti . Ate maxoe xil ak mei likila xa lilaxat kuh tim sae xil e ti liling nenemien nae ihe tan tengan lipol usil nenemien na tiramue nae xil tang . Sexien hos nae xil ak isak ni moletin sav xil lisakras ti lisep purun sepinien xil na Hi .
56002006	Ihusil nenemien xati ak , uhiteni mi tiram maxoe xil tengan lixuxou kuhi ve sexien nae xil .
56002007	Taetas , xouk mun , ixo sexien hos nam xil , upisen suse xa bos tengan mosav xil likila lihusili . E melele xa upispisi mi moletin xil , upol ni e sexien tei xa moletin sav xil likila linesi e limerere ni .
56002008	E sepinien xil nam , usepin usil neta kestang xa be reitin xa moletin sav xil lasakras lasep xar ni . Isak ni , ngan xil xa di laketeh misa ni xir lihe unoun vengan xa lisakras lavit ti neta vasa vaha xat xir .
56002009	Ngan xil xa labe slev , xil liling nenemien nae ihe tan e lipol ihusil nenemien na suv nae xil . E holesok xil xa ti lipol ni , lipol ni ihos tengan suv nae xil lihesi xil ven . Slev xil linaso rilomun ni sepinien xil ti naha mi suv nae xil ,
56002010	e linakan ni ti neta ra xil . Lipol ihos imak tengan suv nae xil likila liling nenesien nae iti e xil . Sexien hos nae xil isak ni moletin xil vus ti linemi xa pispisien nar xil usil Hi xa miteh meulien e xir bos pupu .
56002011	Bos xa upispisi mi xil usil holesok xil ak vengan xa eheien hos na Hi mei mistal ngamu e di miteh meulien e xir vus .
56002012	Eheien hos na Hi ak di pispisi mi xir tengan ti ristokovein sexien tesa xil e ti rinamaen ni ti sexien xil te ut etan nalihi nenemien nar . ! Namak ti ! Eheien hos na Hi isak ni xir rixuxou kuhi ve sexien nar xil , rikakao ihos , e rihusil sexien xil xa momal tevi e melele xa rameul radi e ut etan .
56002013	Di rapol ni mak vengan xa di radatil melengien hos tei xa di bemei . E melengien nen ak , xir ranesi xa Iesu Kristo xa be Hi xa di miteh meulien e xir , xi mei istal itel miehen e xeihen nan .
56002014	Xi maen xoteh meulien nan mei mat binat xir tengan valeh rerat xir ra xeihen te tesaen . Mak ma , xi miteh meulien e xir e misak ni xir mei rabe nan . Reitin , xi pol ni xir mei rameluv ra sexien xil xa mikavui e misak ni xir rabe vanut moletin tei nan xa rasav ni moletin teisav xil . Io , xir rabe moletin nan xil xa iexir bei pupu tengan ripol ni polien hos xil xa momal tevi pe meten .
56002015	Hi milinguk e polien nan e misa xeihen minuk . Ma , upol itel xeihen ak e melele xa ti upispisi mi moletin xil usil suse xa momal tengan ti lihusili , e melele xa ti usel xat xil tengan linahusil ti mun suse te tesaen . Ixo sexien xil ak , onamaen xil ti linanem male ni xouk .
56003001	Usep rilomun ni mi moletin nam xil tengan ti liling nenemien nae ihe tan e ti lipol ihusil nenemien na moletin xil te kavmen e eilep sav xil nae e ti litaeong xat xil . Xil livue xat xil tengan lipol ni polien hos xil vus .
56003002	Uhiteni mun mi xil tengan linasepin ti nasa mi moletin sav e linangor ti natel xil . ! Namak ti ! Xil lipol ni ihos mi xil itel sexien te merouen , e ti lipisen merereen mi xil vehakut .
56003003	Iexir nabong ni ti xa , tetiamu , xir mun ratehe hisit moletin xil xa ratexoni xil tang : ratehe unu , ratnalong xat Hi ti , e di ratehusil suse xil vus te luvosen . Tetiamu , sexien tesa xil e eheien te holesok xil te ut etan tevulu xat xir e di tetel xir . Ratehe elu mi mosav xil , e ratehesi xir melele xa ratepus mosav xil latemot e tesaen . Moletin xil , iexil teat xir , e xir mun , iexir di teat xil .
56003004	E tave ti neta xa ratemak , Hi tepisen hosien e eheien nan mi xir e teteh meulien e xir .
56003005	Xi iaxa teleh rerat xir ra tesaen xil nar , tave ti ve holesok eah xa bos xa xir ratepol ni . ! E-e ! Xi teleh rerat xir vengan en misae e xir . Ma xi tesa Ninin Eo mi xir xa mikas motin xir ra tesaen nar xil e misa meulien hu e sexien hu xil mi xir .
56003006	E vengan xa hosien nan mahulong pupu , Hi tesa Ninin Eo mei tepolu e meulien nar . Maten na Iesu Kristo xa teteh meulien e xir iaxa tepol ni suse temase tengan Ninin Eo imei ve xir .
56003007	Eheien hos nan misak ni xi tepol ni xir ramal pe meten , tave ti neta xa rabe moletin tesa xil tang . Misak ni , xosali , xir rakila mei rabe horamue nan xil e ranesi xa be reitin xa xir rihur holesok hos xil melele xa ha riti itela e ut nesao .
56003008	Sepinien xil xa di nabiteni minuk be reitin . Misak ni , vehakut , ieok bei xa xouk tit upispisi mi moletin xil usil holesok xil ak . Upol ni imak tengan ngan xil xa di langgusil Hi , nenemien nae ixeih tengan ti lipol ni polien hos xil . Hisit pispisien xil ak bos e di dutou ni xir vus .
56003009	Xouk onamae ni xouk ti ha onasep tetovoe natel xil usil holesok xil xa be neta sav tang . Ngan xil ak di lasep usil avu kokot nae bemei duxoh xil , e iexil bei tengan ti langor pupu usil rae xil na Siu xil . Hisit sexien xil ak misakras vatutou ni ti moletin e be neta sav tang .
56003010	Xosxa moletin tei di pol ni sexien xil ak xa di misak ni moletin xil di latasil ra xil , vatei takes , ha usepin ixeih mini tengan istokovein sexien nan xil ak . E xosxa tastokovein sexien nan xil ti , ma ha usepin mini vatei mun . E xosxa dit nggulehi ni sexien nan xil , ma onamaen ni ti mun namei vituei natel xamim .
56003011	Vengan xa sexien nan xil nggeih , e di pisen ni xa xi be hisit moletin tesa tei xa tekavitou ni reitinen na Hi ngamu e di milihi longpangasien bemei e xi tasen .
56003012	Taetas , nisil Artemeas mu Tikikas ihat minuk tengan tei e xalu ihur voninom . Ti , xouk usak pisi tengan mei upus nou e taon tahal Nikopolis , vengan xa inou nita tak ha ituxoh hoxalite te aveti xil te an tesa xa di bemei .
56003013	Usak pisi otutou ni Apolos , itel Sinas xa be moletin te ling xat rae xil en . Xalu ti lalohusil suse nalu lalohat xiak . Ma nasisuk tengan upus rin nalu e usa holesok xil xa ealu ihei tengan lalilehi itel xat xalu .
56003014	Moletin xil nar likila lisa xil ve polien xil xa bos . Imak , ma likila ti litutou ni ngan xil xa labe terume ni holesok xil holu . Moletin nam xil linati votei ti . Bos mak mu lipol ni neta ngan xa ihos itel meulien nae .
56003015	Ngan xil xa madi vituei inggak , labit ‘ bos makoe ’ mi xouk . E uhit ‘ bos makoe ’ namem mi tumem xil te neketen . Nasis tengan eheien hos na Hi iti mi xamim vus .
57001001	Inou Pol , nade nim te xeih vengan xa di nabit rat longeongen hos usil Iesu Kristo . Inou del tumali Timoti , mabit bos makoe minuk , Filimon . Xouk obe moletin hos tei te polien na Iesu nggoni xamel e eheien namel di e xouk .
57001002	Mabit malhit bos makoe mun mi Apia , xa nggoni tuxohin tei namel . E bos makoe mun mi Akipas , xa di pol mi Iesu nggoni moletin hos tei te vaeen nan nggoni xamel . E bos makoe mun mi ngan xil xa langgusil Hi xa di lasukul e tim sam .
57001003	Nasis tengan eheien hos e tomat na Hi Tamer e Suv nar , Iesu Kristo , iti mi xamim .
57001004	Tuxoli Filimon , melele xa di nanem xatuk e sisen xil navan , vehakut di names Hi ve xouk .
57001005	Nasis mak vengan xa nalongeong usil neketen nam e Iesu Kristo , e eheien xa di opisen ni mi moletin xil na Hi .
57001006	Nasis mi Hi tengan melele xa mumei vituei , isak ni neketen namim ixeih mu , e isak ni xamim mukilakil kuhi ni holesok hos xil vus xa be namim vengan mubisti del Iesu Kristo .
57001007	Tuxoli , eheien nam mi mosav misak ni nou nabesi pupu ni nou e di dal rat nenemien na moletin xil na Hi .
57001008	Vengan xa nakil kuh eheien nam mi mosav xil , inou nakila xa xosxa nisemae minuk e his Iesu Kristo tengan upol ni neta ngan , ma xouk upol ni .
57001009	E nabesi nou tang tengan nisisuk upol ni naha xa ieok bei ve eheien nam e nou , xa nabe momatu ngamu e nade nim te xeih taxeak ve his Iesu Kristo .
57001010	Nasisuk ve rin na Onesimas . Xi nggoni horamue tei navan vengan xa , melele xa nade nim te xeih , natetutou ni e xi tekamet meulien hu .
57001011	Tetiamu , melele xa telesae relinguk , xi tenave moletin hos te tutouen ti . E taxeak , xi bos tengan itutou ni xouk , e itutou ni nou mun .
57001012	Eheien navan di pupu e Onesimas . E neta sav xa mak , di nasa rilomun ni bat minuk .
57001013	Ieok bei tengan namur xati vate visal nou vaxolesuk tengan vatutou ni nou e melele xa nade nim te xeih ve longeongen hos xa di nabithiteni .
57001014	E ieok ti tavei napol ni ti neta xa xouk otamaen nou ti tengan napol ni . ! E-e ! Ieok bei tengan nipol ni naha xa xouk kestang di onemi obit bos . Isak ni , tutouen xa usa ni minou ihusil nenemien hos nam kestang , e nave ti vengan nanggeih xatuk tengan opol ni .
57001015	Nahe xos Hi maen Onesimas telesae relinguk vuteili tengan melele xa itilomun ihat , xi mikila ita kat visaluk vehakut .
57001016	E taxeak , xi tave slev nam ti tang . ! E-e ! Xi bos mak mu mili slev tei , xi mei be tumali hos tei . Eheien navan di en , e xouk , eheien nam iti en ili , vengan xi be slev nam , e be tumali mun vari e his Suv Iesu .
57001017	Mak ma , xosxa onemi obit rupol mi Suv tei takes , ma uhur pilei ixoni ngan taxa ovur pilei nou .
57001018	Xosxa xi tepol ni neta tova tesa minuk , mu pol ni kaon tei delak , inou iaxa nixal rati .
57001019	! Pus ti mu ! Nadis ngan ak ni heok xati : Inou Pol nixal rat holesok xil xa be kaon na Onesimas . (E xouk iem nabovorong ni kaon nam ti xa del xat nou , vengan xouk otehur meulien hu texo nou.)
57001020	Tuxoli hos navan li , ieok bei pupu tengan upol ni naha xa inou di nasisi minuk vengan ralu vus rube moletin na Iesu Kristo . Ngan ak isak ni nou nipolu ni sien .
57001021	Melele xa di ladis sepinien navan xil ak , inou nakil kuhi mak xa xouk upol ni ixoni ngan xa di nasisi . ! Io ! E nakila xa upol ni ili .
57001022	Nabit nasisuk mun ve neta tei : usak mesen vontoen tova e nim mam tengan mei nita en . Vengan nake reitin xa Hi isa huit sisen namim tengan nistal ra nim te xeih ak e nihat nite visal xamim rilomun .
57001023	Epapras xa de nim te xeih del nou ve his Iesu Kristo , xi bit ' bos makoe ' minuk .
57001024	E Mak , Aristakas , Dimas e Luk mun xa di mapol vituei , xil mun labit lavit ' bos makoe ' minuk .
57001025	Nasis tengan eheien hos na Suv Iesu iti mi xamim vus .
